[page 001]
                            Sumaṅgalavilāsinī
                     dīghanikāyaṭṭhakathā pāṭikavaggavaṇṇanā
                  namo tassa bhagavato arahato sammāsambuddhassa
                          --------------
                            1. Pāṭikasutta
                          sunakkhattavatthuvaṇṇanā
      [1] Evamme sutaṁ .pe. Mallesu viharatīti pāṭikasuttaṁ. Tatrāyaṁ
  anupubbapadavaṇṇanā;-
      mallesu viharatīti mallā nāma jānapadino rājakumārā, tesaṁ
  nivāso ekopi janapado ruḷhisaddena "mallā"ti vuccati, tasmiṁ mallesu
  janapade. "anupiyaṁ Nāma mallānaṁ nigamo"ti anupiyanti evaṁnāmako mallānaṁ
  janapadassa eko nigamo, taṁ gocaragāmaṁ katvā ekasmiṁ chāyūdakasampanne
  vanasaṇḍe viharatīti attho. Anopiyantipi pāṭho. Pāvisīti paviṭṭho. Bhagavā pana
  na tāva paviṭṭho, pavisissāmīti nikkhantattā pana pāvisīti vutto. Yathā kiṁ,
  yathā "gāmaṁ gamissāmī"ti nikkhanto puriso taṁ gāmaṁ appattopi "kuhiṁ
  itthannāmo"ti vutte "gāmaṁ gato"ti vuccati, evaṁ. Etadahosīti gāmasamīpe
  ṭhatvā suriyaṁ 1- olokentassa etaṁ ahosi. Atippago khoti ativiya pago kho,
  na tāva kulesu yāgubhattaṁ niṭṭhitanti. Kiṁ pana bhagavā kālaṁ ajānitvā
  nikkhantoti? na ajānitvā. Paccūsakāleyeva hi bhagavā ñāṇajālaṁ pattharitvā
  lokaṁ volokento ñāṇajālassa 2- anto paviṭṭhaṁ bhaggavagottaṁ channaparibbājakaṁ
  disvā "ajjāhaṁ imassa paribbājakassa mayā pubbe katakāraṇaṁ āharitvā
  dhammaṁ kathessāmi, sā dhammakathā assa mayi pasādapaṭilābhavasena saphalā bhavissatī"ti
  ñatvāva paribbājakārāmaṁ pavisitukāmo atippagova nikkhami. Tasmā tattha
  pavisitukāmatāya evaṁ cittaṁ uppādesi.

  *  *  *  *  *  *
  Footnote: 1 chaṂa. sūriyaṁ evamuparipi. 2 Sī.i. buddhañāṇassa.
-------------------------------------------------
[page 002]
      [2] Etadavocāti bhagavantaṁ disvā mānatthaddhataṁ akatvā satthāraṁ
  paccuggantvā etaṁ etu kho bhanteti ādikaṁ vacanaṁ avoca. Imaṁ pariyāyanti
  imaṁ vāraṁ, ajja imaṁ āgamanavāranti attho. Kiṁ pana bhagavā pubbepi tattha
  gatapubbopi? na gatapubbo, lokasamudācāravasena pana evamāha. Lokiyā hi
  cirassaṁ āgatampi anāgatapubbampi manāpajātiyaṁ 1- āgataṁ disvā "kuto bhavaṁ
  āgato, cirassaṁ bhavaṁ āgato, kathaṁ te idhāgamanamaggo ñāto, kiṁ maggamuḷhosī"ti
  ādīni vadanti. Tasmā ayampi lokasamudācāravasena evamāhāti veditabbo.
  Idamāsananti attano nisinnāsanaṁ papphoṭetvā dadamāno evamāha.
  Sunakkhatto licchaviputtoti sunakkhatto nāma licchavirājaputto. So kira tassa
  gihisahāyo hoti, kālena kālaṁ tassa santikaṁ āgacchati. 2- Paccakkhātoti
  "paccakkhāmidānāhaṁ bhante bhagavantaṁ, nadānāhaṁ bhante bhagavantaṁ uddissa
  viharissāmī"ti evaṁ paṭiakkhāto nissaṭṭho pariccatto.
      [3] Bhagavantaṁ uddissāti "bhagavā me satthā, bhagavato ahaṁ
  ovādaṁ paṭikaromī"ti evaṁ apadisitvā. Ko santo kaṁ paccācikkhasīti yācako
  vā yācitakaṁ paccācikkheyya, yācitako vā yācakaṁ. Tvaṁ pana neva yācako na
  yācitako, evaṁ sante moghapurisa ko santo ko samāno kaṁ paccācikkhasīti
  dasseti. Passa moghapurisāti passa tucchapurisa. Yāvañca te idaṁ aparaddhanti
  yattakaṁ idaṁ tava aparaddhaṁ, yattako te aparādho, tattako dosoti evāhaṁ
  bhavantaṁ 3- dosaṁ āropemīti 4- dasseti. 5-
      [4] Uttarimanussadhammāti pañcasīladasasīlasaṅkhātā manussadhammā
  uttari. Iddhipāṭihāriyanti iddhibhūtaṁ pāṭihāriyaṁ. Kate vāti katamhi vā.
  Yassatthāyāti yassa dukkhakkhayassa atthāya. So niyyāti takkarassāti so dhammo
  takkarassa yathā mayā dhammo desito, tathā kārakassa sammāpaṭipannassa
  puggalassa sabbavaṭṭadukkhakkhayāya amatanibbānasacchikiriyāya 6- gacchati, na gacchati
  saṁvattati, na saṁvattatīti pucchati. Tatra sunakkhattāti tasmiṁ sunakkhatta mayā

  *  *  *  *  *  *
  Footnote: 1 chaṂa. manāpajātikaṁ 2 chaṂa. i. gacchati. 3 Ma.i. bhagavantaṁ,
  4 chaṂa. āropesinti. 5 i. dassesi. 6 i. amatamahānibbāna....
-------------------------------------------------
[page 003]
  Desite dhamme takkarassa sammādukkhakkhayāya saṁvattamāne kiṁ uttarimanussadhammā
  iddhipāṭihāriyaṁ kataṁ karissati, ko tena katena attho? tasmiñhi katepi
  akatepi mama sāsanassa parihāni natthi, devamanussānañhi amatanibbānaṁ 1-
  sampāpanatthāya ahaṁ pāramiyo pūresiṁ, na pāṭihāriyakaraṇatthāyāti pāṭihāriyassa
  niratthakataṁ dassetvā "passa moghapurisā"ti dutiyaṁ dosaṁ āropesi. 2-
      [5] Aggaññanti lokapaññattiṁ. "idaṁ Nāma lokassa aggan"ti
  evaṁ jānitabbaṁ aggamariyādaṁ na taṁ paññapetīti vadati. Sesamettha
  anantaravārānusāreneva veditabbaṁ.
      [6] Anekapariyāyena khoti idaṁ kasmā āraddhaṁ.? sunakkhatto kira
  "bhagavato Guṇaṁ makkhessāmi, dosaṁ paññapessāmī"ti ettakaṁ vippalapitvā
  bhagavato kathaṁ suṇanto appatiṭṭho niravo aṭṭhāsi. 3-
      Atha bhagavā "sunakkhatta evaṁ tvaṁ makkhibhāve ṭhito sayameva garahaṁ
  pāpuṇissasī"ti makkhibhāve ādīnavadassanatthaṁ anekapariyāyenāti ādimāha. Tattha
  anekapariyāyenāti anekakāraṇena. Vajjigāmeti vajjirājūnaṁ 4- gāme vesālīnagare.
  No visahīti nāsakkhi. So avisahantoti so sunakkhatto yassa pubbe tiṇṇaṁ
  ratanānaṁ vaṇṇaṁ kathentassa mukhaṁ nappahoti, sodāni teneva mukhena avaṇṇaṁ
  katheti, 5- addhā avisahanto asakkonto brahmacariyaṁ carituṁ attano bālatāya
  avaṇṇaṁ kathetvā hīnāyāvattoti. Buddho pana subuddhova, dhammo svākkhātova,
  saṁgho supaṭipannova. Evaṁ tīṇi ratanāni thomentā manussā tuyheva dosaṁ
  dassentīti. Iti kho teti evaṁ kho te sunakkhatta vattāro bhavissanti. Tato
  evaṁ dose uppanne satthā atītānāgate appaṭihatañāṇo, mayhaṁ evaṁ doso
  uppajjissatīti jānantopi puretaraṁ na kathesīti vattuṁ na lacchasīti dasseti.
  Apakkamevāti apakkamiyeva, apakkanto 6- vā cutoti attho. Yathā taṁ āpāyikoti
  yathā apāye nibbattanāraho satto niraye nibbattanāraho satto apakkameyya,
  evameva apakkamīti attho.

  *  *  *  *  *  *
  Footnote: 1 i amatamahānibbāna.... 2 Ma. āropeti. 3 Sī. ahosi, i. aṭṭhasi.
  4 chaṂa. vajjirājānaṁ. 5 i. kathesi. 6 Sī. apasakkanto.
-------------------------------------------------
[page 004]
                         Korakkhattiyavatthuvaṇṇanā
      [7] Ekamidāhanti iminā kiṁ dasseti? idaṁ suttaṁ dvīhi padehi
  āraddhaṁ iddhipāṭihāriyaṁ na karotīti ca aggaññaṁ na paññapetīti 1- ca. Tattha
  "aggaññaṁ na paññapetī"ti idaṁ padaṁ suttapariyosāne dassessati. "pāṭihāriyaṁ
  Na karotī"ti imassa pana padassa anusandhidassanavasena ayaṁ desanā āraddhā.
      Tattha ekamidāhanti ekasmiṁ ahaṁ. Samayanti samaye, ekasmiṁ kāle
  ahanti attho. Thūlūsūti thūlū nāma janapado, tattha viharāmi. Uttarakā nāmāti
  itthīliṅgavasena uttarakāti evaṁnāmako thūlūjanapadassa 2- nigamo, taṁ nigamaṁ
  gocaragāmaṁ katvāti attho. Aceloti naggo. Korakkhattiyoti antovaṅkapādo
  khattiyo. Kukkuravattikoti samādinnakukkuravatto 3- sunakho viya ghāyitvā khādati,
  uddhanaṭṭhāne 4- nipajjati, aññaṁpi sunakhakiriyameva karoti. Catukoṇḍikoti
  catusaṅghaṭṭiko dve jānūni 5- dve ca kappure bhūmiyaṁ ṭhapetvā vicarati.
  Chamānikiṇṇanti bhūmiyaṁ nikiṇṇaṁ pakkhittaṁ ṭhapitaṁ. Bhakkhasanti bhakkhaṁ yaṅkiñci
  khādanīyaṁ bhojanīyaṁ. Mukhenevāti hatthena aparāmasitvā khādanīyaṁ mukheneva khādati,
  bhojanīyampi mukheneva bhuñjati. Sādhurūpoti sundararūPo. Arahaṁ 6- samaṇoti
  arahantasamaṇo 7- ekoti. Tattha vatāti paṭṭhanaṭṭhe nipāto. Evaṁ kirassa paṭṭhanā
  ahosi "iminā samaṇena sadiso añño samaṇo nāma natthi, ayañhi
  appicchatāya vatthaṁ na nivāseti, `esa papañco'ti maññamāno bhikkhābhājanampi na
  pariharati, chamānikiṇṇameva khādati, ayaṁ samaṇo nāMa. Mayaṁ pana kiṁ samaṇā"ti.
  Evaṁ sabbaññubuddhassa pacchato carantova imaṁ pāpakaṁ vitakkaṁ vitakkesi.
      Etadavocāti bhagavā kira cintesi "ayaṁ sunakkhatto pāpajjhāsayo,
  kiṁ nu imaṁ disvā cintesī"ti athevaṁ cintento tassa ajjhāsayaṁ viditvā
  "ayaṁ moghapuriso mādisassa sabbaññuno pacchato āgacchanto acelaṁ arahāti
  maññati, idhevadānāyaṁ bālo niggahaṁ arahatī"ti anivattitvāva etaṁ tvaṁpi nāmāti

  *  *  *  *  *  *
  Footnote: 1 i paññapeti 2 chaṂa. thūlūnaṁ janapadassa, i, khulūnaṁ. 3 chaṂa. i.....vato.
  4 chaṂa. uddhanantare. i. uddhanavāre. 5 chaṂa. jāṇūni 6 chaṂa. ayaṁ. 7 chaṂa.
  ayaṁ arahataṁ samaṇo
-------------------------------------------------
[page 005]
  Ādivacanamavoca. Tattha tvaṁpi nāmāti garahaṭṭhe pikāro. Garahanto hi naṁ bhagavā
  "tvaṁpi nāmā"ti āha. "tvaṁpi Nāma evaṁ hīnajjhāsayo, ahaṁ samaṇo
  sakyaputtiyoti evaṁ paṭijānissasī"ti ayañhettha adhippāyo. Kiṁ pana maṁ bhanteti
  bhante mayhaṁ kiṁ gārayhaṁ disvā bhagavā "evamāhā"ti pucchati. Athassa bhagavā
  ācikkhanto "nanu te"ti ādimāha. Maccharāyatīti "mā aññassa arahattaṁ
  hotū"ti kiṁ bhagavā evaṁ arahattassa maccharāyatīti pucchati. Na kho ahanti
  ahaṁ moghapurisa sadevakassa lokassa arahattapaṭilābhameva paccāsiṁsāmi, 1-
  etadatthameva me bahūni dukkarāni karontena pāramiyo pūritā, na kho ahaṁ
  moghapurisa arahattassa maccharāyāmi. Pāpakaṁ diṭṭhigatanti anarahante 2- arahāti,
  arahante ca anarahantoti evaṁ tassa diṭṭhi uppannā. Taṁ sandhāya "pāpakaṁ
  diṭṭhigatan"ti āha. Yaṁ kho panāti yaṁ etaṁ acelaṁ evaṁ maññasi. Sattamaṁ
  divasanti sattame divase. Alasakenāti alasakabyādhinā. Kālaṁ karissatīti
  uddhumātakaudaro 3- marissati.
      Kālakañjikāti tesaṁ asurānaṁ nāmaṁ. Tesaṁ kira tigāvuto attabhāvo
  appamaṁsalohito purāṇapaṇṇasadiso kakkaṭakānaṁ viya akkhīni nikkhamitvā matthake
  tiṭṭhanti, mukhaṁ sūcipāsakasadisaṁ matthakasmiṁ yeva hoti, tena onametvā gocaraṁ
  gaṇhanti. Vīraṇatthambhaketi 4- vīraṇatthambho tasmiṁ susāne atthi, tasmā taṁ
  vīraṇatthambhakanti vuccati.
      Tenupasaṅkamīti bhagavati ettakaṁ vatvā tasmiṁ gāme piṇḍāya caritvā
  vihāraṁ gate vihārā nikkhamitvā upasaṅkami. Yena tvanti yena kāraṇena tvaṁ.
  Yasmāpi bhagavatā byākato, tasmāti attho. Mattaṁ mattanti pamāṇayuttaṁ
  pamāṇayuttaṁ. "mantā Mantā"5- tipi pāṭho, paññāya upaparikkhitvā upaparikkhitvāti
  attho. Yathā samaṇassa gotamassāti yathā samaṇassa gotamassa micchāvacanaṁ assa,
  tathā kareyyāsīti āha. Evaṁ vutte acelo sunakho viya uddhanaṭṭhāne nipanno
  sīsaṁ ukkhipitvā akkhīni ummiletvā olokento kiṁ kathesi "samaṇo nāma

  *  *  *  *  *  *
  Footnote: 1 chaṂa. paccāsīsāmi evamuparipi 2 chaṂa. i. na arahantaṁ.
  3 chaṂa. i. uddhumātaudaro. 4 chaṂa. i. bīra.... 5 Ma. mantvā mantvā.
-------------------------------------------------
[page 006]
  Gotamo amhākaṁ verī visabhāgo, samaṇassa gotamassa uppannakālato paṭṭhāya
  mayaṁ suriye uggate khajjopanakā viya jātā. Samaṇo gotamo amhe evaṁ vācaṁ
  vadeyya aññathā vā. Verino pana kathā nāma tacchā na hoti, gaccha tvaṁ
  ahamettha kattabbaṁ jānissāmī"ti vatvā punadeva nipajji.
      [8] Ekadvīhikāyāti ekaṁ dveti vatvā gaṇesi. Yathā tanti yathā
  asaddahamāno koci gaṇeyya, evaṁ gaṇesi. Ekadivasañca tikkhattuṁ upasaṅkamitvā
  eko divaso atīto, dve divasā atītāti ārocesi. Sattamaṁ divasanti so
  kira sunakkhattassa vacanaṁ sutvā sattāhaṁ nirāhārova ahosi. Athassa sattame
  divase eko upaṭṭhāko "amhākaṁ kulūpakasamaṇassa ajja sattamo divaso gehaṁ
  anāgacchantassa aphāsu nu kho jātan"ti sūkaramaṁsaṁ pacāpetvā bhattaṁ ādāya
  gantvā purato bhūmiyaṁ nikkhipi. Acelo disvā cintesi "samaṇassa gotamassa
  kathā tacchā vā atacchā vā hotu, āhāraṁ pana khāditvā suhitassa me
  maraṇaṁpi sumaraṇan"ti dve hatthe ca jānūni 1- ca bhūmiyaṁ ṭhapetvā kucchipūraṁ
  bhuñji. So rattibhāge jīrāpetuṁ asakkonto alasakena kālamakāsi. Sacepi hi
  so "na bhuñjeyyan"ti cinteyya, tathāpi taṁ divasaṁ bhuñjitvā alasakena kālaṁ
  kareyya. Advejjhavacanā hi tathāgatāti.
      Vīraṇatthambhaketi titthiyā kira "kālakato 2- korakkhattiyo"ti sutvā
  divasāni gaṇetvā idaṁ tāva saccaṁ jātaṁ, idāni naṁ aññattha chaḍḍetvā
  "musāvādena samaṇaṁ gotamaṁ niggaṇhissāmā"ti gantvā tassa sarīraṁ valliyā
  bandhitvā ākaḍḍhantā "ettha chaḍḍessāma, ettha chaḍḍessāmā"ti gacchanti.
  Gatagataṭṭhānaṁ aṅgaṇameva hoti. Te kaḍḍhamānā vīraṇatthambhakaṁ susānaṁyeva
  gantvā susānabhāvaṁ ñatvā "aññattha chaḍḍessāmā"ti ākaḍḍhiṁsu. Atha nesaṁ
  valliṁ chijjittha, pacchā cāletuṁ nāsakkhiṁsu. Te tatova pakkantā. Tena vuttaṁ
  "vīraṇatthambhake susāne chaḍḍesun"ti.

  *  *  *  *  *  *
  Footnote: 1 chaṂa. jaṇṇukāni. 2 chaṂa. kālaṅkato.
-------------------------------------------------
[page 007]
      [9] Tenupasaṅkamīti kasmā upasaṅkami. So kira cintesi "avasesaṁ
  tāva samaṇassa gotamassa vacanaṁ sameti, matassa pana uṭṭhāya aññena saddhiṁ
  kathanaṁ nāma natthi, handāhaṁ gantvā pucchāmi. Sace katheti, sundaraṁ.
  No ce katheti, samaṇaṁ gotamaṁ musāvādena niggaṇhissāmī"ti iminā kāraṇena
  upasaṅkami. Ākoṭṭesīti pahari. Jānāmi āvusoti matasarīraṁ uṭṭhahitvā kathetuṁ
  samatthaṁ nāma natthi, idaṁ kathaṁ kathesīti? buddhānubhāvena. Bhagavā kira
  korakkhattiyaṁ asurayonito ānetvā sarīre adhimocetvā kathāpesi. Tameva vā
  matasarīraṁ 1- kathāpesi, acinteyyo hi buddhavisayo.
      [10] Tatheva taṁ vipākanti tassa vacanassa taṁ vipākaṁ tatheva,
  udāhu noti liṅgavipallāso kato, tatheva so vipākoti attho. Keci pana
  "vipakkan"tipi paṭhanti, nibbattanti attho.
      Ettha ṭhatvā pāṭihāriyāni samānetabbāni. Sabbāneva hetāni
  pañca pāṭihāriyāni honti. "sattame Divase marissatī"ti vuttaṁ, so tatheva
  mato, idaṁ paṭhamaṁ pāṭihāriyaṁ. "alasakenā"ti Vuttaṁ, alasakeneva mato, idaṁ
  dutiyaṁ. "kālakañjikesu Nibbattissatī"ti vuttaṁ, tattheva nibbatto, idaṁ tatiyaṁ.
  "vīraṇatthambhake Susāne chaḍḍessantī"ti vuttaṁ, tattheva chaḍḍito, idaṁ catutthaṁ.
  "nibbattaṭṭhānato Āgantvā sunakkhattena saddhiṁ kathessatī"ti vuttaṁ, 2- so
  kathesiyeva, idaṁ pañcamaṁ pāṭihāriyaṁ.
                       Acelakaḷāramajjhakavatthuvaṇṇanā
      [11] Kaḷāramajjhakoti 3- nikkhantadantamajjako. 4- Nāmameva vā
  tassetaṁ. Lābhaggappattoti lābhaggaṁ patto, aggalābhaṁ pattoti vuttaṁ hoti.
  Yasaggappattoti yasaggaṁ aggaparivāraṁ patto. Vattapadānīti vattāniyeva,
  vattakoṭṭhāsā vā. Samattānīti gahitāni. Samādinnānīti tasseva vevacanaṁ.

  *  *  *  *  *  *
  Footnote: 1 chaṂa. i. sarīraṁ. 2 chaṂa. vutto 3 chaṂa...ṃaṭṭuko, Sī...ṃaṭṭhuko
  4 chaṂa. nikkhantadantamattako
-------------------------------------------------
[page 008]
  Puratthimena vesālinti vesālito avidūre puratthimadisāya. Cetiyanti
  yakkhacetiyaṭṭhānaṁ. Esa nayo sabbattha.
      [12] Yena aceloti 1- bhagavato vattaṁ katvā yena acelo
  kaḷāramajjhako tenupasaṅkami. Pañhaṁ apucchīti gambhīraṁ tilakkhaṇāhataṁ pañhaṁ
  pucchi. Na sampāyāsīti na sammā ñāṇagatiyā sampāyāsi, 2- andho viya
  visamaṭṭhāne tattha tattheva pakkhali. Pañhānaṁ 3- neva ādiṁ, na pariyosānamaddasa.
  Athavā "na sampāyāsī"ti na sampādesi, sampādetvā kathetuṁ nāsakkhi.
  Asampāyantoti kupurakkhīni 4- parivattetvā olokento "asikkhitakassa santike
  vuṭṭhosi, anokāsepi pabbajito pañhaṁ pucchanto vicarasi, apehi mā etasmiṁ
  ṭhāne aṭṭhāsī"ti vadanto. Kopañca dosañca appaccayañca pātvākāsīti
  kuppanākāraṁ kopaṁ, dussanākāraṁ dosaṁ, atuṭṭhākārabhūtaṁ domanassasaṅkhātaṁ
  apaccayañca pākaṭamakāsi. Āsādiyimhaseti āsādayimhā 5- ghaṭṭayimhā. Mā vata
  no bho ahosīti aho vata me na bhaveyya. Maṁ vata no ahosītipi pāṭho.
  Tattha manti sāmivacanaṭṭhe upayogavacanaṁ, ahosi vata nu mamāti attho. Evañca
  pana cintetvā ukkuṭikaṁ nisīditvā "khamatha me bhante"ti taṁ khamāpesi. Sopi
  ito paṭṭhāya aññaṁ kiñci pañhaṁ nāma na pucchissasīti. Āma na pucchissāmīti.
  Yadi evaṁ gaccha, khamāpemi teti taṁ uyyojesi.
      [13] Parihitoti paridahito nivatthavattho. Sānucārikoti anucārikā
  vuccati bhariyā, sahānucārikāya sānucāriko, taṁ taṁ brahmacārivattaṁ 6- pahāya
  sabhariyoti attho. Odanakummāsanti surāmaṁsato atirekaṁ odanaṁpi kummāsaṁpi
  bhuñjamāno. Yasā nihīnoti yaṁ lābhaggayasaggaṁ patto, tato parihīno hutvā.
      [14] "kataṁ Hoti uttarimanussadhammā iddhipāṭihāriyan"ti idha
  sattavattapadātikkamavasena satta pāṭihāriyāni veditabbāni.

  *  *  *  *  *  *
  Footnote: 1 chaṂa. acelako 2 chaṂa. i. pāyāsi 3 chaṂa. i. na dissati
  4 chaṂa. i. kabarakkhīni, ṭī. kampanakkhīni 5 chaṂa. i. āsādiyimha
  6 chaṂa. brahmacariyaṁ, Sī. brahmacarivataṁ
-------------------------------------------------
[page 009]
                        Acelapāṭikaputtavatthuvaṇṇanā
      [15] Pāṭikaputtoti pāṭikassa putto. Ñāṇavādenāti ñāṇavādena
  saddhiṁ. Upaḍḍhapathanti yojanaṁ ce, no antare bhaveyya, gotamo aḍḍhayojanaṁ,
  ahaṁ aḍḍhayojanaṁ. Esa nayo aḍḍhayojanādīsu. Ekapadavāraṁpi atikkamma gacchato
  jayo bhavissati, anāgacchato parājayoti. Te tatthāti te mayaṁ tattha
  samāgataṭṭhāne. Taddiguṇaṁ taddiguṇāhanti tato tato diguṇaṁ diguṇaṁ ahaṁ karissāmīti,
  bhagavatā saddhiṁ pāṭihāriyaṁ kātuṁ asamatthabhāvaṁ jānantopi "uttamapurisena saddhiṁ
  paṭṭhapetvā asakkontassāpi 1- pasaṁsā 2- hotī"ti ñatvā evamāha. Nagaravāsinopi
  taṁ sutvā "asamattho nāma evaṁ na gajjati, addhā ayaṁpi arahā bhavissatī"ti
  tassa mahantaṁ sakkāramakaṁsu.
      [16] Yenāhaṁ tenupasaṅkamīti "sunakkhatto kira pāṭikaputto evaṁ
  vadatī"ti assosi. Athassa hīnajjhāsayattā hīnadassanāya cittaṁ udapādi.
      So bhagavato vattaṁ katvā bhagavati gandhakuṭiṁ paviṭṭhe pāṭikaputtassa
  santikaṁ gantvā pucchi "tumhe kira evarūpiṁ kathaṁ kathethā"ti. Āma kathemāti.
  Yadi evaṁ "mā cintayittha mā bhāyittha vissatthā punappunaṁ evaṁ vadetha, ahaṁ
  samaṇassa gotamassa upaṭṭhāko, tassa visayaṁ jānāmi, tumhehi saddhiṁ pāṭihāriyaṁ
  kātuṁ nāsakkhissati, ahaṁ samaṇassa gotamassa kathetvā bhayaṁ uppādetvā taṁ
  aññato gahetvā gamissāmi, tumhe mā bhāyitthā"ti taṁ assāsetvā bhagavato
  santikaṁ gato. Tena vuttaṁ "yenāhaṁ tenupasaṅkamī"ti.
      Taṁ vācanti ādīsu "ahaṁ abuddhova samāno buddhomhīti vicariṁ,
  abhūtameva kathitaṁ nāhaṁ buddho"ti vadanto taṁ vācaṁ pajahati nāMa. Raho
  nisīditvā cintayamāno "ahaṁ `ettakaṁ kālaṁ abuddhova samāno buddhomhī'ti
  vicariṁ, itodāni paṭṭhāya nāhaṁ buddho"ti cintayanto taṁ cittaṁ pajahati nāMa.
  "ahaṁ `ettakaṁ Kālaṁ abuddhova samāno buddhomhī'ti pāpikaṁ 3- diṭṭhiṁ gahetvā

  *  *  *  *  *  *
  Footnote: 1 chaṂa. i. asakkuṇantassāpi. 2 chaṂa. pāsaṁso 3 chaṂa. pāpakaṁ
-------------------------------------------------
[page 010]
  Vicariṁ, itodāni paṭṭhāya imaṁ diṭṭhiṁ pajahāmī"ti pajahanto taṁ diṭṭhiṁ
  paṭinissajjati nāMa. Evaṁ akaronto pana taṁ vācaṁ appahāya taṁ cittaṁ
  appahāya taṁ diṭṭhiṁ apaṭinissajjitvāti vuccati. Vipateyyāti bandhanā
  muttatālapakkaṁ viya gīvato pateyya, sattadhā vā pana phaleyya.
      [17] Rakkhatetanti rakkhatu etaṁ. Ekaṁsenāti nippariyāyena.
  Odhāritāti bhāsitā. Acelo ca bhante pāṭikaputtoti evaṁ ekaṁsena bhagavato
  vācāya odhāritāya sace acelo pāṭikaputto. Virūparūpenāti vigatarūpena.
  Vigacchitasabhāvena rūpena attano rūpaṁ pahāya adissamānena kāyena.
  Sīhabyagghādivasena vā vividharūpena sammukhībhāvaṁ āgaccheyya. Tadassa bhagavato musāti
  evaṁ sante bhagavato taṁ vacanaṁ musā bhaveyyāti musāvādena niggaṇhāti. Ṭhapetvā
  kira etaṁ na aññena bhagavā musāvādena niggaṇhitabboti 1-.
      [18] Dvayagāminīti sarūpena atthibhāvaṁ, atthena natthibhāvanti
  evaṁ dvayagāminī. Alikatucchanipphalavācāya etaṁ adhivacanaṁ.
      [19] Ajitopi nāma licchavīnaṁ senāpatīti so kira bhagavato upaṭṭhāko
  ahosi, so kālamakāsi. Athassa sarīrakiccaṁ karitvā manussā pāṭikaputtaṁ pucchiṁsu
  "kuhiṁ nibbatto senāpatī"ti. So āha "mahāniraye nibbatto"ti. Idañca pana
  vatvā puna āha "tumhākaṁ senāpati mama santikaṁ āgamma ahaṁ tumhākaṁ vacanaṁ
  akatvā samaṇassa gotamassa vādaṁ patiṭṭhapetvā niraye nibbattomhī"ti
  paroditthāti.
      Tenupasaṅkamiṁ 2- divā vihārāyāti ettha "pāṭihāriyakaraṇatthāyā"ti
  kasmā na vadati? abhāvā. Sammukhībhāvopi hissa tena saddhiṁ natthi, kuto
  pāṭihāriyakaraṇaṁ, tasmā tathā avatvā "divāvihārāyā"ti āha.

  *  *  *  *  *  *
  Footnote: 1 chaṂa., i. niggahitapubbo 2 chaṂa. i. tenupasaṅkami.
-------------------------------------------------
[page 011]
                        Iddhipāṭihāriyakathāvaṇṇanā
      [20] Gahapatinecayikāti gahapatimahāsālā. Tesañhi mahādhanadhaññanicayo,
  tasmā "necayikā"ti vuccanti. Anekasahassāti sahassehipi aparimāṇagaṇanā.
  Evaṁ mahatiṁ kira parisaṁ ṭhapetvā sunakkhattaṁ añño sannipātetuṁ
  samattho natthi. Teneva bhagavā ettakaṁ kālaṁ sunakkhattaṁ gahetvā vicari.
      [21] Bhayanti cittutrāsabhayaṁ. Chambhitattanti sakalasarīracalanaṁ.
  Lomahaṁsoti lomānaṁ uddhaggabhāvo. So kira cintesi "ahaṁ atimahantaṁ kathaṁ
  kathetvā sadevake loke aggapuggalena saddhiṁ paṭiviruddho, mayhaṁ kho pana
  abbhantare arahattaṁ vā pāṭihāriyakaraṇahetu vā natthi, samaṇo pana gotamo
  pāṭihāriyaṁ karissati, athassa pāṭihāriyaṁ disvā mahājano `tvaṁdāni pāṭihāriyaṁ
  kātuṁ asakkonto kasmā attano pamāṇaṁ ajānitvā loke aggapuggalena
  saddhiṁ paṭimallo hutvā gajjasī'ti kaṭṭhaleḍḍudaṇḍādīhi viheṭhessatī"ti.
  Tenassa mahājanasannipātañceva tena bhagavato ca āgamanaṁ sutvā bhayaṁ vā
  chambhitattaṁ vā lomahaṁso vā udapādi. So tato dukkhā muñcitukāmo
  tiṇḍukakhāṇuparibbājakārāmaṁ agamāsi. Tamatthaṁ dassetuṁ atha kho bhaggavāti ādimāha.
      Tattha upasaṅkamīti na kevalaṁ upasaṅkami, upasaṅkamitvā pana dūraṁ
  aḍḍhayojanantaraṁ paribbājakārāmaṁ paviṭṭho, tatthapi cittassādaṁ alabhamāno
  antantena āvijjhitvā 1- ārāmapaccante ekaṁ gahanaṭṭhānaṁ upadhāretvā
  pāsāṇaphalake nisīdi. Atha bhagavā cintesi "sace ayaṁ bālo kassacideva kathaṁ
  gahetvā idhāgaccheyya, mā nassatu bālo"ti "nisinnapāsāṇaphalakaṁ tassa sarīre
  allīnaṁ hotū"ti adhiṭṭhāsi. Saha adhiṭṭhānacittena taṁ tassa sarīre alliyi. So
  mahāaddubandhanabandho viya chinnapādo viya ca ahosi.
      Assosīti ito cito ca pāṭikaputtaṁ pariyesamānā parisā tassa
  anupadaṁ gantvā nisinnaṭṭhānaṁ ñatvā āgatena aññatarena purisena "tumhe
  kaṁ pariyesathā"ti vutte pāṭikaputtanti. So "tiṇḍukakhāṇuparibbājakārāme
  nisinno"ti vuttavacanena assosi.

  *  *  *  *  *  *
  Footnote: 1 Ma. āviñchitvā
-------------------------------------------------
[page 012]
      [22] Saṁsappatīti osīdati. Tattheva sañcarati. Pāvaḷā 1- vuccati
  ānisadaṭṭhikā.
      [23] Parābhūtarūpoti parājitarūpo, vinaṭṭharūpo vā.
      [25] Goyugehīti goyuttehi satamattehi vā sahassamattehi vā
  yugehi. Āviñjeyyāmāti ākaḍḍheyyāMa. Chijjeranti chijjeyyuṁ. Pāṭikaputto
  vā bandhaṭṭhāne chijjeyya.
      [26] Dārupattikantevāsīti dārupattikassa antevāSī. Tassa kira
  etadahosi "tiṭṭhatu tāva pāṭihāriyaṁ, samaṇo gotamo `acelo pāṭikaputto
  āsanāpi na vuṭṭhahissatī'ti āha. Handāhaṁ gantvā yena kenaci upāyena
  taṁ āsanā vuṭṭhāpemi. Ettāvatā ca samaṇassa gotamassa parājayo bhavissatī"ti.
  Tasmā evamāha.
      [27] Sīhassāti cattāro sīhā tiṇasīho ca kāḷasīho ca
  paṇḍusīho ca kesarasīho ca. Tesaṁ catunnaṁ sīhānaṁ kesarasīho aggataṁ gato,
  so idha adhippeto. Migaraññoti sabbacatuppadānaṁ rañño. Āsayanti nivāsaṁ.
  Sīhanādanti abhītanādaṁ. Gocarāya pakkameyyanti āhāratthāya pakkameyyaṁ. Varaṁ
  varanti uttamuttamaṁ, thūlaṁ thūlanti attho. Mudumaṁsānīti mudūni maṁsāni.
  "madhumaṁsānī"ti Pāṭho, madhuramaṁsānīti attho. Ajjhupeyyanti upagaccheyyaṁ. Sīhanādaṁ
  naditvāti ye dubbalā pāṇā, te palāyantūti attano sūrabhāvasannissitena
  kāruññena naditvā.
      [28] Vighāsasaṁvaḍḍhoti vighāsena saṁvaḍḍho, vighāsaṁ bhakkhitātirittaṁ
  maṁsaṁ khāditvā vaḍḍhito. Dittoti dappito 2- thūlasarīro, balavāti balasampanno.
  Etadahosīti kasmā ahosi? asmimānadosena.
      Tatrāyaṁ anupubbikathā:- ekadivasaṁ kira so sīho gocarato nivattamāno
  taṁ siṅgālaṁ bhayena palāyamānaṁ disvā kāruññajāto hutvā "vayasa mā bhāyi,
  tiṭṭha ko nāma tvan"ti āha. Jambuko nāmāhaṁ sāmīti. Vayasa jambuka ito

  *  *  *  *  *  *
  Footnote: 1 Sī. pāvuḷā 2 Ma. dabbito
-------------------------------------------------
[page 013]
  Paṭṭhāya maṁ upaṭṭhātuṁ sakkhissasīti. Upaṭṭhahissāmīti. So tato paṭṭhāya
  upaṭṭhāti. Sīho gocarato āgacchanto mahantaṁ mahantaṁ maṁsakhaṇḍaṁ āharati. So
  taṁ khāditvā avidūre pāsāṇapiṭṭhe vasati. So katipāhaccayeneva thūlasarīro
  mahākhandho jāto. Atha naṁ sīho avoca "vayasa jambuka mama vijambhanakāle
  avidūre ṭhatvā `virodha sāmī'ti vattaṁ sakkhissasī"ti. Sakkomi sāmīti. So tassa
  vijambhanakāle tathā karoti. Tena sīhassa atireko asmimāno hoti.
      Athekadivasaṁ jarasiṅgālo udakasoṇḍiyaṁ pānīyaṁ pivanto attano chāyaṁ
  olokento addasa attano thūlasarīrattañceva mahākhandhattañca. Disvāna
  `jarasiṅgālo jarasiṅgālosmī'ti manaṁ akatvā "ahaṁpi sīho jāto"ti maññamāno 1-
  tato attanāva attānaṁ etadavoca "vayasa jambuka yuttaṁ nāma tava iminā
  attabhāvena parassa ucchiṭṭhamaṁsaṁ khādituṁ, kiṁ tvaṁ puriso na hosi, sīhassāpi
  cattāro pādā dve dāḍhā dve kaṇṇā ekaṁ naṅguṭṭhaṁ, tavāpi sabbaṁ
  tatheva, kevalaṁ tava kesarabhāramattameva natthī"ti. Tassevaṁ cintayato asmimāno
  vaḍḍhi. Athassa tena asmimānadosena etaṁ "ko cāhan"ti ādi maññittamahosi. 2-
  Tattha ko cāhanti ahaṁ ko, sīho migarājā ko, na mama ñāti, na
  sāmiko, kimahantassa nipaccakāraṁ karomīti adhippāyo. Siṅgālakaṁyevāti siṅgālaravameva.
  Bheraṇḍakaṁyevāti appiyāmanāpasaddameva. Ke ca chave siṅgāleti ko ca lāmako
  siṅgālo. Ke pana sīhanādeti ko pana sīhanādo, siṅgālassa ca sīhanādassa ca ko
  sambandhoti adhippāyo. Sugatāpadānesūti sugatalakkhaṇesu. Sugatassa sāsanasambhūtāsu
  tīsu sikkhāsu. Kathaṁ panesa tattha jīvati. Etassa hi cattāro paccaye dadamānā
  sīlādiguṇasampannānaṁ sambuddhānaṁ demāti denti, esa 3- abuddho samāno
  buddhānaṁ niyāmitapaccaye paribhuñjanto sugatāpadānesu jīvati nāMa.
  Sugatātirittānīti tesaṁ kira bhojanāni dadamānā buddhānañca buddhasāvakānañca
  datvā pacchā avasesaṁ sāyaṇhasamaye denti. Evamesa sugatātirittāni bhuñjati

  *  *  *  *  *  *
  Footnote: 1 chaṂa. i. maññi 2 chaṂa. i. maññitamahosi 3 Sī. tesaṁ
-------------------------------------------------
[page 014]
  NāMa. Tathāgateti tathāgataṁ arahantaṁ sammāsambuddhaṁ āsādetabbaṁ ghaṭṭayitabbaṁ.
  Athavā "tathāgate"ti ādīni upayogabahuvacanāneva. Āsādetabbanti idaṁpi
  bahuvacanameva ekavacanaṁ viya vuttaṁ. Āsādanāti ahaṁ buddhena saddhiṁ pāṭihāriyaṁ
  karissāmīti ghaṭṭanā.
      [29] Samekkhiyānāti samekkhitvā, maññitvāti attho. Amaññīti
  puna amaññittha. Kotthūti siṅgālo.
      [30] Attānaṁ vighāse samekkhiyāti soṇḍiyaṁ ucchiṭṭhodake thūlaṁ
  attabhāvaṁ disvā. Yāva attānaṁ na passatīti yāva ahaṁ sīhavighāsasaṁvaḍḍhitako
  jarasiṅgāloti evaṁ yathābhūtaṁ attānaṁ na passati. Byagghoti maññatīti
  sīhohamasmīti maññati, sīhena vā samānabalo byagghoyeva ahanti maññati.
      [31] Bhutvāna bheketi āvāṭamaṇḍuke khāditvā. Khalamūsikāyoti
  khalesu mūsikāyo ca khāditvā. Kaṭasīsu khittāni ca kūṇapānīti susānesu
  chaḍḍitakuṇapāni ca khāditvā. Mahāvaneti mahante mahāvanasmiṁ. Suññavaneti
  tucchavane. Vivaḍḍhoti vaḍḍhito. Tatheva so siṅgālakaṁ anadīti evaṁ saṁvaḍḍhopi
  migarājāhamasmīti maññitvāpi yathā pubbe dubbalasiṅgālakāle, tatheva so
  siṅgālaravaṁyeva aravīti. Imāyapi gāthāya bhekādīni bhutvā vaḍḍhitasiṅgālo viya
  lābhasakkāragiddho tvanti pāṭikaputtameva ghaṭṭesi. Nāgehīti hatthīhi.
      [34] Mahābandhanāti mahatā kilesabandhanā mocetvā. Mahāviduggāti
  mahāviduggaṁ nāma cattāro oghā. Tato uddharitvā nibbānathale patiṭṭhapetvā.
                        Aggaññapaññattikathāvaṇṇanā
      [36] Iti bhagavā ettakena kathāmaggena pāṭihāriyaṁ na karotīti
  padassa anusandhiṁ dassetvā idāni "na aggaññaṁ paññapetī"ti imassa
  anusandhiṁ dassento aggaññañcāhanti desanaṁ ārabhi.
      Tattha aggaññañcāhanti ahaṁ bhaggava aggaññañca pajānāmi
  lokuppatticariyavattañca. Tañca pajānāmīti na kevalaṁ aggaññameva, tañca
-------------------------------------------------
[page 015]
  Aggaññaṁ pajānāmi. Tato ca uttaritaraṁ sīlasamādhito paṭṭhāya yāva sabbaññutañāṇā
  pajānāmi. Tañca pajānanaṁ na parāmasāmīti tañca pajānantopi ahaṁ idaṁ
  nāma pajānāmīti taṇhādiṭṭhimānavasena na parāmasāmi. Natthi tathāgatassa
  parāmāsoti dīpeti. Paccattaṁyeva nibbuti viditāti attanāyeva attani
  kilesanibbānaṁ viditaṁ. Yadabhijānaṁ tathāgatoti yaṁ kilesanibbānaṁ jānaṁ jānanto.
  Tathāgato. No anayaṁ āpajjatīti aviditanibbānā titthiyā viya anayaṁ dukkhaṁ
  byasanaṁ nāpajjati.
      [37] Idāni yantaṁ titthiyā aggaññaṁ paññapenti, taṁ dassento
  santi bhaggavāti ādimāha. Tattha issarakuttaṁ brahmakuttanti issarakataṁ
  brahmakataṁ, issaranimmitaṁ 1- brahmanimmitanti attho. Brahmāeva hi ettha
  ādhipaccabhāvena issaroti veditabbo. Ācariyakanti ācariyabhāvaṁ ācariyavādaṁ.
  Tattha ācariyavādo aggaññaṁ. Aggaññaṁ pana ettha desitanti katvā so
  aggaññantveva vutto. Kathaṁvihitakanti kena vihitaṁ kinti vihitaṁ. Sesaṁ
  brahmajāle vitthāritanayeneva veditabbaṁ.
      [41] Khiḍḍāpadosikanti khiḍḍāpadosikamūlaṁ.
      [47] Asatāti avijjānena, avijjamānaṭṭhenāti attho. Tucchāti
  tucchena antosāravirahitena. Musāti musāvādena. Abhūtenāti bhūtatthavirahitena.
  Abbhācikkhantīti abhiācikkhanti. Viparītoti viparītasañño viparītacitto. Bhikkhavo
  cāti na kevalaṁ samaṇo gotamoyeva, ye ca assa anusiṭṭhiṁ karonti, te bhikkhū
  ca viparītā. Atha yaṁ sandhāya viparītoti vadanti, taṁ dassetuṁ samaṇo gotamoti
  ādi vuttaṁ. Subhaṁ vimokkhanti vaṇṇakasiṇaṁ. Asubhantvevāti subhaṇca asubhañca
  sabbaṁ asubhanti evaṁ pajānāti. Subhantveva tasmiṁ samayeti subhantieva ca tasmiṁ
  samaye pajānāti, na asubhaṁ. Bhikkhavo cāti ye te evaṁ vadanti, tesaṁ bhikkhavo ca
  antevāsikasamaṇā viparītā. Pahotīti samattho paṭibalo.

  *  *  *  *  *  *
  Footnote: 1 Sī. issaranimittaṁ
-------------------------------------------------
[page 016]
      [48] Dukkaraṁ khoti ayaṁ paribbājako yadidaṁ "evaṁ pasanno ahaṁ
  bhante"ti ādimāha, taṁ sāṭheyyena kohaññena āha. Evaṁ kirassa ahosi
  "samaṇo gotamo mayhaṁ ettakaṁ dhammakathaṁ kathesi, tamahaṁ sutvāpi pabbajituṁ na
  sakkomi, mayā etassa sāsanaṁ paṭipannasadisena bhavituṁ vaṭṭatī"ti. Tato so
  sāṭheyyena kohaññena evamāha. Tenassa bhagavā mammaṁ 1- ghaṭṭento viya
  "dukkaraṁ kho etaṁ bhaggava tayā aññadiṭṭhikenā"ti ādimāha. Taṁ
  poṭṭhapādasutte vuttatthameva. Sādhukamanurakkhāti suṭṭhu anurakkha.
      Iti bhagavā pasādamattānurakkhane paribbājakaṁ niyojesi. Sopi evaṁ
  mahantaṁ suttantaṁ sutvāpi nāsakkhi kilesakkhayaṁ kātuṁ. Desanā panassa āyatiṁ
  vāsanāya paccayo ahosi. Sesaṁ sabbattha uttānatthamevāti.
                   Iti sumaṅgalavilāsiniyā dīghanikāyaṭṭhakathāya
                        pāṭikasuttavaṇṇanā niṭṭhitā.
                         -----------------
                           2. Udumbarikasutta
                          nigrodhaparibbājakavatthu
      [49] Evamme sutanti udumbarikasuttaṁ. Tatrāyaṁ anupubbapadavaṇṇanā:-
      paribbājakoti channaparibbājako. Udumbarikāya paribbājakārāmeti
  udumbarikāya deviyā santike paribbājakārāme. Sandhānoti tassa nāmaṁ. Ayaṁ
  pana mahānubhāvo parivāretvā vicarantānaṁ pañcannaṁ upāsakasatānaṁ aggapuriso
  anāgāmī so 2- bhagavatā mahāparisamajjhe evaṁ saṁvaṇṇito:-
      "chahi bhikkhave aṅgehi samannāgato sandhāno gahapati tathāgate
  niṭṭhaṅgato saddhamme iriyati. Katamehi chahi? buddhe aveccappasādena dhamme
  aveccappasādena saṁghe aveccappasādena ariyena sīlena ariyena ñāṇena

  *  *  *  *  *  *
  Footnote: 1 Ma. dhammaṁ 2 chaṂa. so. na passati
-------------------------------------------------
[page 017]
  Ariyāya vimuttiyā. Imehi kho bhikkhave chahi aṅgehi samannāgato sandhāno
  gahapati tathāgate niṭṭhaṅgato saddhamme iriyatī"ti. 1-
      So pātoyeva uposathaṅgāni adhiṭṭhāya pubbaṇhasamaye buddhappamukhassa
  saṁghassa dānaṁ datvā bhikkhūsu vihāraṁ gatesu ghare khuddakamahallakānaṁ
  dārakānaṁ saddena ubbāḷho satthu santike "dhammaṁ sossāmī"ti nikkhanto.
  Tena vuttaṁ divādivasseva 2- rājagahā nikkhamīti. Tattha divādivassevāti divassa 3-
  divā nāma majjhantātikkamo, tasmiṁ divassāpi divābhūte atikkantamatte
  majjhantike nikkhamīti attho. Paṭisallīnoti tato tato rūpādigocarato cittaṁ
  paṭisaṁharitvā nilīno jhānaratisevanāvasena ekībhāvaṁ gato. Manobhāvanīyānanti
  manavaḍḍhakānaṁ. Ye ca āvajjato manasikaroto cittaṁ vinīvaraṇaṁ hoti unnamati
  vaḍḍhati.
      [50] Unnādiniyāti ādīni poṭṭhapādasutte vitthāritanayeneva
  veditabbāni.
      [51] Yāvatāti yattakā. Ayaṁ tesaṁ aññataroti ayaṁ tesaṁ
  abbhantaro eko sāvako vā, bhagavato kira sāvakā gihianāgāminoyeva
  pañcasatā rājagahe paṭivasanti. Yesaṁ ekekassa pañaca pañaca upāsakasatāni
  parivāRā. Te sandhāya "ayaṁ tesaṁ aññataro"ti āha. Appeva nāmāti tassa
  upasaṅkamanaṁ paṭṭhayamāno āha. Paṭṭhanākāraṇaṁ pana poṭṭhapādasutte vuttameva.
      [52] Etadavocāti āgacchanto antarāmaggeyeva tesaṁ kathāya
  sutattā etaṁ aññathā kho imeti ādivacanaṁ avoca. Tattha aññatitthiyāti
  dassanenapi ākappenapi kuttenapi ācārenapi vihārenapi iriyāpathenapi aññe
  titthiyāti aññatitthiyā. Saṅgamma samāgammāti saṅgantvā samāgantvā rāsī 4-
  hutvā nisinnaṭṭhāne. Arañañavanapatthānīti araññavanapatthāni gāmūpacārato
  muttāni dūrasenāsanāni. Pantāni dūratarāni manussūpacāravihiratāni. Appasaddānīti
  vihārūpacārena gacchato addhikajanassāpi saddena mandasaddāni.

  *  *  *  *  *  *
  Footnote: 1 aṅ. chakka. 22/396/500 2 chaṂa. divādivassa
  3 chaṂa., i. divasassa 4 chaṂa. rāsi
-------------------------------------------------
[page 018]
  Appanigaghosānīti avibhāvitaṭṭhena nigghosena mandanigghosāni. Vijanavātānīti anto
  sañcārino janassa vādena vigatavātāni. Manussarāhasseyyakānīti manussānaṁ
  rahassa karaṇassa yuttāni anucchavikāni. Paṭisallānasāruppānīti ekībhāvassa
  anurūpāni. Iti sandhāno gahapati "aho mama satthā yo evarūpāni
  senāsanāni paṭisevatī"ti añjaliṁ paggayha uttamaṅge sirasmiṁ patiṭṭhapetvā imaṁ
  udānaṁ udānento nisīdi.
      [53] Evaṁ vutteti evaṁ sandhānena gahapatinā udānaṁ udānentena
  vutte. Nigrodho paribbājako ayaṁ gahapati nāma santike nisinnopi
  attano satthāraṁyeva thometi ukkaṁsati, amhe pana atthītipi na maññati,
  etasmiṁ uppannaṁ kopaṁ samaṇassa gotamassa upari pātessāmīti sandhānaṁ
  gahapatiṁ etadavoca,
      yaggheti codanaṭṭhe nipāto. Jāneyyāsīti bujjheyyāsi passeyyāsi.
  Kena samaṇo gotamo saddhiṁ sallapatīti kena kāraṇena kena puggalena
  saddhiṁ samaṇo gotamo sallapati vadati bhāsati. Kiṁ vuttaṁ hoti "yadi kiñci
  sallāpakāraṇaṁ bhaveyya, yadi vā koci samaṇassa gotamassa santikaṁ
  sallāpatthiko gaccheyya, sallāpeyya, na pana kāraṇaṁ atthi, na tassa santikaṁ koci
  gacchati, svāyaṁ kena samaṇo gotamo saddhiṁ sallapati, asallapanto kathaṁ
  unnādī bhavissatī"ti.
      Sākacchanti saṁsandanaṁ. Paññāveyyattiyanti uttarapaccuttaranayena
  ñāṇabyattabhāvaṁ. Suññāgārahatāti suññāgāresu naṭṭhā, samaṇena hi gotamena
  bodhimūle appamattikā paññā adhigatā, sāpissa suññāgāresu ekakassa
  nisīdato naṭṭhā. Yadi pana mayaṁ viya gaṇasaṅgaṇikaṁ katvā nisīdeyya, nāssa
  paññā nasseyyāti dasseti. Aparisāvacaroti avisāradattā parisaṁ otarituṁ na
  sakkoti. Nālaṁ sallāpāyāti na samattho allāpasallāpaṁ kātuṁ. Antapantānevāti 1-
  koci maṁ pañhaṁ puccheyyāti pañhabhīto antapantāneva pantasenāsanāni sevati.
  Gokāṇāti ekakkhihatā kāṇagāvī. Sā kira pariyantacārinī hoti, antapantāneva

  *  *  *  *  *  *
  Footnote: 1. chaṂa. antamantāneva
-------------------------------------------------
[page 019]
  Sevati. Sā kira kāṇakkhibhāvena vanantābhimukhīpi na sakkoti bhavituṁ. Kasmā?
  yasmā pattena vā sākhāya vā kaṇṭakena vā pahārassa bhāyati. Gunnaṁ abhimukhīpi
  na sakkoti bhavituṁ. Kasmā? yasmā siṅgena vā kaṇṇena vā vālena vā
  pahārassa bhāyati.
      Iṅghāti codanaṭṭhe nipāto. Saṁsādeyyāmāti ekapañhapucchaneneva
  saṁsādanaṁ visādamāpannaṁ kareyyāMa. Tucchakumbhīva nanti rittaghaṭaṁ viya naṁ.
  Orodheyyāmāti vinaddheyyāMa. Pūritaghaṭo hi ito cito ca parivattetvā na
  suvinaddhiyo hoti. Rittako yathāruci parivattetvā sakkā hoti vinaddhituṁ, evameva
  hatapaññatāya rittakumbhisadisaṁ samaṇaṁ gotamaṁ vādavinaddhanena samantā
  vinaddhissāmāti vadati.
      Iti paribbājako satthu suvaṇṇavaṇṇaṁ nalāṭamaṇḍalaṁ apassanto
  dasabalassa parammukhā attano balaṁ dīpento asambhinnaṁ khattiyakumāraṁ jātiyā
  ghaṭṭayanto caṇḍālaputto viya asambhinnaṁ kesarasīhaṁ migarājānaṁ thāmena
  ghaṭṭento jarasigālo viya ca nānappakāraṁ tucchagajjitaṁ gajji. Upāsako pi
  cintesi "ayaṁ paribbājako ativiya gajajati, avīciphusanatthāya pādaṁ,
  bhavaggagahaṇatthāya hatthaṁ pasārayanto viya niratthakaṁ vāyamati. Sace me satthā imaṁ ṭhānaṁ
  āgaccheyya, imassa paribbājakassa yāva bhavaggā ussitaṁ mānaddhajaṁ ṭhānasova
  opāpeyyā"ti.
      [54] Bhagavāpi tesaṁ taṁ kathāsallāpaṁ assosiyeva. Tena vuttaṁ
  "assosi kho imaṁ kathāsallāpan"ti.
      Sumāgadhāyāti sumāgadhā nāma pokkharaṇī, yassā tīre nisinno
  aññataro puriso padumanāḷantarehi asurabhavanaṁ pavisantaṁ asurasenaṁ addasa.
  Moranivāpoti nivāpo vuccati bhattaṁ, yattha morānaṁ abhayena saddhiṁ nivāpo
  dinno, taṁ ṭhānanti attho. Abbhokāseti aṅgaṇaṭṭhāne. Assāsappattāti
  tuṭṭhippattā somanassappattā. Ajjhāsayanti uttamanissayasambhūtaṁ. 1-
  Ādibrahmacariyanti

  *  *  *  *  *  *
  Footnote: 1 chaṂa., i...ṇissayabhūtaṁ
-------------------------------------------------
[page 020]
  Purāṇabrahmacariyasaṅkhātaṁ ariyamaggaṁ. Idaṁ vuttaṁ hoti "ko nāma so
  bhante dhammo yena bhagavatā sāvakā vinītā ajjhāsayādibrahmacariyabhūtaṁ ariyamaggaṁ
  pūretvā arahattādhigamanavasena assāsappattā paṭijānantī"ti.
                         Tapojigucchāvādavaṇṇanā
      [55] Vippakatāti mamāgamanapaccayā aniṭṭhitāva hutvā ṭhitā, kathehi,
  ahametaṁ niṭṭhapetvā matthakaṁ pāpetvā dassemīti sabbaññupavāraṇaṁ pavāresi.
      [56] Dujjānaṁ khoti bhagavā paribbājakassa vacanaṁ sutvā "ayaṁ
  paribbājako mayā sāvakānaṁ desetabbaṁ dhammaṁ tehi pūretabbapaṭipattiṁ pucchati,
  sacassāhaṁ āditova taṁ kathessāmi, kathitaṁpi naṁ na jānissati, ayaṁ pana viriyena
  pāpajigucchanavādo, handāhaṁ etasseva visaye pañahaṁ pucchāpetvā
  puthusamaṇabrāhmaṇānaṁ laddhiyā niratthakabhāvaṁ dassemi. Atha pacchā imaṁ pañhaṁ
  byākarissāmī"ti cintetvā dujjānaṁ kho etanti ādimāha.
      Tattha sake ācariyaketi attano ācariyavāde. Adhijeguccheti viriyena
  pāpajigucchanabhāve. Kathaṁ santāti kathaṁ bhūtā. Tapojigucchāti viriyena pāpajigucchā
  pāpavirajjanā. 1- Paripuṇṇāti parisuddhā. Kathaṁ aparipuṇṇāti kathaṁ aparisuddhā
  hotīti. Evaṁ pucchāti. Yatra hi nāmāti yo nāMa.
      [57] Appasadde katvāti nīrave appasadde katvā. So kira
  cintesi "samaṇo gotamo ekaṁ pañhaṁpi na katheti, sallāpakathāpissa atibahukā
  natthi, ime pana ādito paṭṭhāya samaṇaṁ gotamaṁ anuvattanti ceva pasaṁsanti
  ca, handāhaṁ ime nissadde katvā sayaṁ kathemī"ti. So tathā akāsi. Tena
  vuttaṁ "appasadde katvā"ti. "tapojigucchavādā"ti Ādīsu tapojigucchaṁ vadāma,
  manasāpi tameva sārato gahetvā vicarāma, kāyenapi tameva allīnā,
  nānappakārakaṁ attakilamathānuyogamanuyuttā viharāmāti attho.

  *  *  *  *  *  *
  Footnote: 1 chaṂa., i. pāpavivajjanā.
-------------------------------------------------
[page 021]
                           Upakkilesavaṇṇanā
      [58] Tapassīti tapanissitako. "acelako"ti Ādīni sīhanāde
  vitthāritanayeneva veditabbāni. Tapaṁ samādiyatīti acelaka bhāvādikaṁ tapaṁ sammā
  ādiyati, daḷhaṁ gaṇhāti. Attamano hotīti ko añño mayā sadiso imasmiṁ
  tape atthīti tuṭṭhamano hoti. Paripuṇṇasaṅkappoti alamettāvatāti evaṁ
  pariyositasaṅkappo, idañca titthiyānaṁ vasena āgataṁ. Sāsanāvacaravasenāpi 1-
  dīpetabbaṁ. Ekacco hi dhutaṅgaṁ samādiyati, so tena dhutaṅgena ko añño
  mayā sadiso dhutaṅgadharoti attamano hoti paripuṇṇasaṅkapPo. Tapassino
  upakkileso hotīti duvidhassāpetassa tapassino ayaṁ upakkileso hoti.
  Ettāvatāssa tapo upakkileso hotīti vadāmi.
      Attānukkaṁsetīti "ko mayā sadiso atthī"ti attānaṁ ukkaṁsati
  ukkhipati. Paraṁ vambhetīti "ayaṁ na mādiso"ti paraṁ saṁsādeti avakkhipati.
      Majjatīti mānamadakaraṇena majjati. Mucchatīti mucchito hoti gadhito
  ajjhāpanno. Pamādamāpajjatīti etadeva sāranti pamādamāpajjati. Sāsane
  pabbajitopi dhutaṅgasuddhiko hoti, na kammaṭaṭhānasuddhiko. Dhutaṅgameva arahattaṁ
  viya sārato pacceti.
      [59] Lābhasakkārasilokanti ettha cattāro paccayā labbhantīti
  lābhā, teyeva paccayā suṭṭhu katvā paṭisaṅkharitvā laddhā 2- sakkāro, vañṇabhaṇanaṁ
  siloko. Abhinibbattetīti acelakādibhāvaṁ terasadhutaṅgasamādānaṁ vā nissāya
  mahālābho uppajjati, tasmā "abhinibbattetī"ti vutto. Sesamettha
  purimavādanayeneva duvidhassāpi tapassino vasena veditabbaṁ.
      [60] Vodāsaṁ āpajjatīti dvebhāgaṁ āpajjati, dve bhāge karoti.
  Khamatīti ruccati. Nakkhamatīti na ruccati. Sāpekkho pajahatīti sataṇho pajahati.
  Kathaṁ? pātova khīrabhattaṁ bhutto hoti. Athassa maṁsabhojanaṁ upaneti. Tassa evaṁ

  *  *  *  *  *  *
  Footnote: 1 chaṂa., i. sāsanāvacarenāpi pana. 2 i. laddho.
-------------------------------------------------
[page 022]
  Hoti "idāni evarūpaṁ kadā labhissāma, sace jāneyyāma, pātova khīrabhattaṁ
  na bhuñjeyyāma, kiṁ mayā sakkā kātuṁ, gaccha bho, tvameva bhuñjā"ti jīvitaṁ
  pariccajanto viya sāpekkho pajahati. Gadhitoti 1- gedhajāto. Mucchitoti
  balavataṇhāya mucchito pamuṭṭhassatī 2- hutvā. Ajjhāpannoti āmise atilaggo,
  "bhuñjissatha āvuso"ti dhammanimantanamattaṁpi akatvā mahante mahante kabaḷe karoti.
  Anādīnavadassāvīti ādīnavamattaṁpi na passati. Anissaraṇapaññoti idha mattaññutā
  nissaraṇapaccavekkhaṇaparibhogamattaṁpi na karoti. Lābhasakkārasilokanikkantihetūti
  lābhādīsu taṇhāhetu.
      [61] Saṁbhakkhetīti saṅkhādeti. 3- Asanivicakkanti vicakkasaṇṭhānā
  asaniyeva. Idaṁ vuttaṁ hoti "asanivicakkaṁ imassa dantakūṭaṁ mūlabījādīsu na
  kiñci na saṁbhuñjati. Atha ca pana naṁ samaṇappavādena samaṇoti sañjānantī"ti.
  Evaṁ apasādeti avakkhipati. Idaṁ titthiyavasena āgataṁ. Bhikkhuvasena panettha
  ayaṁ yojanā, attanā dhutaṅgadharo hoti, so aññaṁ evaṁ apasādeti
  "kiṁsamaṇā nāma ime samaṇamhāti vadanti, dhutaṅgamattampi natthi, uddesabhattādīni
  pariyesantā paccayabāhullikā vicarantī"ti.
      Lūkhājīvinti acelakādivasena vā dhutaṅgavasena vā lūkhājīviṁ.
  Issāmacchariyanti parassa sakkārādisampattikhīyanalakkhaṇaṁ issaṁ,
  sakkārādikaraṇākkhamanalakkhaṇaṁ macchariyañca.
      [62] Āpāthakanisādī hotīti manussānaṁ āpāthe dassanaṭṭhāne
  nisīdati. Yattha te passanti, tattha ṭhito vaggulivattaṁ ovadati, 4- pañcatapaṁ
  tappati, ekapādena tiṭṭhati, suriyaṁ namassati. Sāsane pabbajitopi samādinnadhutaṅgo
  sabbarattiṁ sayitvā manussānaṁ cakkhupathe tapaṁ karoti, sāyaṇhe mahāsayaneyeva
  cīvarakuṭiṁ karoti, suriye uggate paṭisaṁharati, manussānaṁ āgatabhāvaṁ ñatvā
  gaṇḍiṁ 5- paharitvā cīvaraṁ matthake ṭhapetvā caṅkamaṁ otarati, sammajjaniṁ gahetvā
  vihāraṅgaṇaṁ sammajjati.

  *  *  *  *  *  *
  Footnote: 1 Sī.,i. gathito. 2 chaṂa. saṁmuṭṭhassatī, 3 chaṂa., i. saṅkhādati.
  4 chaṂa., i.carati. 5 chaṂa. ghaṇḍiṁ.
-------------------------------------------------
[page 023]
      Attānanti attano guṇaṁ. Adassayamānoti ettha akāro
  nipātamattaṁ, dassayamānoti attho. Idampi me tapasminti idampi kammaṁ mameva
  tapasmiṁ, paccatte vā bhummaṁ, idaṁpi mama tapoti attho. So hi asukasmiṁ ṭhāne
  acelako atthi muttācāroti ādīni sutvā amhākaṁ esa tapo, amhākaṁ so
  antevāsikoti ādīni bhaṇati. Asukasmiṁ vā pana ṭhāne paṁsukūliko bhikkhu
  atthīti ādīni sutvā amhākaṁ esa tapo, amhākaṁ so antevāsikoti
  ādīni bhaṇati.
      Kiñcidevāti kiñci vajjaṁ diṭṭhigataṁ vā. Paṭicchannaṁ sevatīti yathā
  aññe na jānanti, evaṁ sevati. Akkhamamānaṁ āha khamatīti aruccamānaṁyeva
  ruccati meti vadati. Attanā kataṁ mahantaṁpi 1- vajjaṁ appamattakaṁ katvā paññapeti,
  parena kataṁ dukkaṭamattaṁ vītikkamampi pārājikasadisaṁ katvā dasseti. Anuññeyyanti
  anujānitabbaṁ anumoditabbaṁ.
      [63] Kodhano hoti upanāhīti kujjhanalakakhaṇena kodhena,
  verāpaṭinissaggalakkhaṇena upanāhena ca samannāgato. Makkhī hoti paḷāsīti
  paraguṇamakkhanalakkhaṇena makkhena, yugaggāhalakkhaṇena palāsena ca samannāgato.
      Issukī hoti maccharīti parasakkārādīsu ussūyanalakkhaṇāya issāya.
  Āvāsakulalābhavaṇṇadhammesu maccharāyanalakkhaṇena pañcavidhamaccharena ca samannāgato
  hoti. Saṭho hoti māyāvīti kerāṭiyalakkhaṇena 2- sāṭheyyena, katapaṭicchādanalakkhaṇāya
  māyāya ca samannāgato hoti. Thaddho hoti atimānīti nissinehanikkaruṇathaddhalakkhaṇena
  thambhena, atikkamitvā maññanalakkhaṇena atimānena ca samannāgato
  hoti. Pāpiccho hotīti asantasambhāvanapaṭṭhanalakkhaṇāya pāpicchatāya samannāgato
  hoti. Pāpikānanti tāsaṁyeva lāmakānaṁ icchānaṁ vasaṁ gato. Micchādiṭṭhikoti
  natthi dinnanti ādinayappavattāya ayāthāva diṭṭhiyā upeto. Antaggāhikāyāti
  sāyeva diṭṭhi ucchedanassa gahitattā "antaggāhikā"ti vuccati, tāya
  samannāgatoti attho. Sandiṭṭhiparāmāsīti ādisu sayaṁ diṭṭhi sandiṭṭhi,

  *  *  *  *  *  *
  Footnote: 1 chaṂa. atimahantampi, i. sumahantampi. 2 chaṂa. kerāṭikalakkhaṇena.
-------------------------------------------------
[page 024]
  Sandiṭṭhimeva parāmasati gahetvā caratīti 1- sandiṭṭhiparāmāSī. Ādhānaṁ vuccati
  daḷhaṁ suṭṭhu ṭhapitaṁ, tathā katvā gaṇhātīti ādhānaggāhī. Ariṭṭho viya na
  sakkā hoti paṭinissajjāpetunti duppaṭinissaggī. Yadimeti yadi ime.
                       Parisuddhapapaṭikappattakathāvaṇṇanā
      [64] Idha nigrodha tapassīti evaṁ bhagavā aññatitthiyehi gahitaladdhiṁ
  tesaṁ rakkhitatapaṁ sabbameva saṅkiliṭṭhanti upakkilesapāliṁ dassetvā idāni
  parisuddhapāliṁ dassanatthaṁ desanaṁ ārabhanto idha nigrodhāti ādimāha. Tattha "na
  attamano"ti ādīni vuttavipakkhavaseneva veditabbāni. Sabbavāresu ca
  lūkhatapassino ceva dhutaṅgadharassa ca vasena yojanā yojetabbā. 2- Evaṁ so
  tasmiṁ ṭhāne parisuddho hotīti evaṁ so tena na attamanatā na
  paripuṇṇasaṅkappabhāvasaṅkhātena kāraṇena parisuddho nirupakkileso hoti, uttariṁ
  vāyamamāno kammaṭṭhānasuddhiko hutvā arahattaṁ pāpuṇāti. Iminā nayena
  sabbavāresu attho veditabbo.
      [69] Addhā kho bhanteti bhante evaṁ sante ekaṁseneva virīyena
  pāpajigucchanavādo parisuddho hotīti anujānāti. Ito parañca aggabhāvaṁ vā
  sārabhāvaṁ vā ajānanto aggappattā ca sārappattā cāti āha. Athassa bhagavā
  sārappattabhāvaṁ paṭisedhento na kho nigrodhāti ādimāha. Papaṭikappattā hotīti
  sāravato rukkhassa sāraṁ phegguṁ tacañca atikkamma bahi papaṭikasadisā hotīti dasseti.
                        Parisuddhatacappattakathāvaṇṇanā
      [70] Aggaṁ pāpetūti desanāvasena aggaṁ pāpetvā desetu, sāraṁ
  pāpetvā desetūti dasabalaṁ yācati. Cātuyāmasaṁvarasaṁvutoti catubbidhena saṁvarena
  pihito. Na pāṇaṁ atipātetīti 3- pāṇaṁ na hanati. Na bhāvitamāsiṁsatīti 4- bhāvitaṁ
  nāma tesaṁ saññāya pañca kāmaguṇā, te na āsiṁsati na sevatīti attho.

  *  *  *  *  *  *
  Footnote: 1 chaṂa. vadatīti. 2 chaṂa., i. veditabbā. 3 Sī.,i. pāpeti
  4 chaṂa. bhāvitamāsīsati.
-------------------------------------------------
[page 025]
      Aduñcassa hotīti etañcassa idāni vuccamānaṁ "so abhiharatī"ti
  ādi lakkhaṇaṁ. Tapassitāyāti tapassibhāvena hoti, tattha so abhiharatīti so taṁ
  sīlaṁ abhiharati, uparūpari vaḍḍheti. Sīlaṁ me paripuṇṇaṁ, tapo āraddho,
  alamettāvatāti na viriyaṁ visajjeti. No hīnāyāvattatīti hīnāya gihibhāvatthāya
  nāvattati. Sīlato uttarivisesādhigamatthāya viriyaṁ karotiyeva, evaṁ karonto so
  vivittaṁ senāsanaṁ bhajati. "araññan"ti Ādīni sāmaññaphale vitthāritāneva.
  "mettāsahagatenā"ti Ādīni visuddhimagge vaṇṇitāni.
      [71] Tacappattāti papaṭikato abbhantaraṁ tacaṁ pattā.
                       Parisuddhapheggappattakathāvaṇṇanā
      [72] Phegguppattāti tacato abbhantaraṁ pheggaṁ pattā, pheggusadisā
  hotīti attho.
      [74] "ettāvatā Kho nigrodha tapojigucchā aggappattā ca
  hoti sārappattā cā"ti idaṁ bhagavā titthiyānaṁ vasenāha. Titthiyānañhi
  lābhasakkāro rukkhassa sākhāpalāsasadiso. Pañcasīlamattakaṁ papaṭikasadisaṁ.
  Aṭṭhasamāpattimattaṁ tacasadisaṁ. Pubbenivāsañāṇāvasānābhiññā pheggusadisā.
  Dibbacakkhuṁ panete arahattanti gahetvā vicaranti. Tena nesantaṁ rukkhasārasadisaṁ.
  Sāsane pana lābhasakkāro sākhāpalāsasadiso. Sīlasampadā papaṭikasadisā.
  Jhānasamāpattiyo tacasadisā. Lokiyābhiññā pheggusadisā. Maggaphalaṁ sāro. Iti
  bhagavatā attano sāsanaṁ onatavinataphalabhārabharitarukkhūpamāya upamitaṁ. So
  desanākusalatāya tato tava sārasampattito 1- mama sāsanaṁ uttaritarañceva paṇītatarañca,
  taṁ tuvaṁ kadā jānissasīti attano desanāya visesabhāvaṁ dassetuṁ "iti kho
  nigrodhā"ti desanaṁ ārabhi.
      Te paribbājakāti te tassa parivārā tiṁsasatasaṅkhātā 2- paribbājakā.
  Ettha mayaṁ panassāmāti ettha acelakapāliādīsu, idaṁ vuttaṁ hoti "amhākaṁ

  *  *  *  *  *  *
  Footnote: 1 Sī. tacasārapattito, chaṂa., i. tacasārasampattito. 2 chaṂa. tiṁsasatasaṅkhyā.
-------------------------------------------------
[page 026]
  Acelakapālimattaṁpi natthi, kuto parisuddhapāli. Amhākaṁ parisuddhapālimattaṁpi
  natthi, kuto cātuyāmasaṁvarādīni. Cātuyāmasaṁvaropi natthi, kuto araññavāsādīni.
  Araññavāsopi natthi, kuto nīvaraṇappahānādīni. Nīvarappahānaṁpi natthi,
  kuto brahmavihārādīni. Brahmavihāramattaṁpi natthi, kuto pubbenivāsādīni.
  Pubbenivāsañāṇamattaṁpi natthi, kuto amhākaṁ dibbacakkhu. Ettha mayaṁ sācariyakā
  naṭṭhā"ti. Ito bhiyyo uttaritaranti ito dibbacakkhuñāṇādhigamato bhiyyo aññaṁ
  uttaraṁ visesādhigamaṁ mayaṁ sutivasenāpi na jānāmāti vadanti.
                         Nigordhapajjhāyanavaṇṇanā
      [75] Atha nigordhaṁ paribbājakanti evaṁ kirassa ahosi "ime
  paribbājakā idāni bhagavato bhāsitaṁ sussūsanti, iminā ca nigordhena
  bhagavato parammukhā kakkhaḷaṁ durāsadavacanaṁ vuttaṁ, idāni ayaṁpi sotukāmo jāto,
  kālodāni me imassa mānaddhajaṁ nipātetvā bhagavato sāsanaṁ ukkhipitun"ti.
  Atha nigordhaṁ paribbājakaṁ etadavoca. Aparaṁpissa ahosi "ayaṁ mayi akathente
  satthāraṁ na khamāpessati, tadassa anāgate ahitāya dukkhāya saṁvattissati, mayā
  pana kathite khamāpessati, tadassa bhavissati dīgharattaṁ hitāya sukhāyā"ti. Atha
  nigordhaṁ paribbājakaṁ etadavoca. Aparisāvacaraṁ pana naṁ karothāti ettha panāti
  nipāto, atha naṁ aparisāvacaraṁ karothāti attho. "aparisāvacaretan"tipi Pāṭho,
  aparisāvacaraṁ vā etaṁ karotha, gokāṇādīnaṁ vā aññataranti attho.
      Gokāṇanti etthāpi gokāṇaṁ pariyantacāriniṁ viya karothāti attho.
  Tuṇhībhūtoti tuṇhībhāvaṁ upagato. Maṅkubhūtoti nittejataṁ āpanno. Pattakkhandhoti
  onatagīvo. Adhomukhoti heṭṭhāmukho.
      [76] Buddho so bhagavā bodhāyāti sayaṁ buddho sattānaṁpi
  catusaccaṁ bodhanatthāya dhammaṁ deseti. Dantoti cakkhutopi danto .pe.
  Manatopi danto. Damathāyāti aññesaṁpi damanatthāyaeva, na vādatthāya. Santoti
  rāgasantatāya santo, dosamohasantatāya sabbākusalasabbābhisaṁkhārasantatāya
-------------------------------------------------
[page 027]
  Santo. Samathāyāti mahājanassa rāgādisamanatthāya dhammaṁ deseti. Tiṇṇoti
  cattāro oghe tiṇṇo. Taraṇāyāti mahājanassa oghanittharaṇatthāya. Parinibbutoti
  kilesaparinibbānena parinibbuto. Parinibbānāyāti mahājanassāpi
  sabbakilesaparinibbāpanatthāya dhammaṁ deseti.
                    Brahmacariyapariyosānasacchikiriyāvaṇṇanā
      [77] Accayoti ādīni sāmaññaphale vuttāni. Ujujātikoti
  kāyavaṅkādivirahito ujusabhāvo. Ahamanusāsāmīti ahaṁ tādisaṁ puggalaṁ anusāsāmi
  dhammañcassa desemi. Sattāhanti satta divasāni, idaṁ sabbaṁpi ca bhagavā
  dandhapaññaṁ puggalaṁ sandhāyāha. Asaṭho pana amāyāvī ujujātiko taṁmuhutteneva
  arahattaṁ pattaṁ sakkhissati. Iti bhagavā "asaṭhan"ti ādivacanena saṭho hi vaṅkavaṅko,
  mayāpi na sakkā anusāsitunti dīpento paribbājakaṁ pādesu gahetvā (taṁ)
  mahāmerupādatale viya khipittha. Kasmā? ayamhi atisaṭho kuṭilacitto, satthari
  evaṁ kathentepi buddhadhammasaṁghesu nādhimuccati, adhimuccanakatthāya sotaṁ na odahati,
  kohaññe ṭhito satthāraṁ khamāpeti. Tasmā bhagavā tassa ajjhāsayaṁ viditvā
  "etu viññū puriso asaṭho"ti ādimāha. Saṭhaṁ panāhaṁ anusāsituṁ na sakkomīti.
                        Paribbājakapajjhāyanavaṇṇanā
      [78] Antevāsikamyatāti antevāsikamyatāya, amhe antevāsike
  icchanto. Evamāhāti "etu viññū puriso"ti ādimāha. Yoeva vo ācariyoti
  yoeva tumhākaṁ pakatiyā ācariyo. Uddesā no cāvetukāmoti attano
  anusāsaniṁ gāhāpetvā amhe amhākaṁ uddesato cāvetukāmo. Soyeva vo
  uddeso hotūti yo tumhākaṁ pakatiyā uddeso, so tumhākaṁyeva hotu, na
  mayaṁ tumhākaṁ uddesena anatthikā. Ājīvāti ājīvato. Akusalasaṅkhātāti
  akusalāti koṭṭhāsaṁ pattā. Akusalā dhammāti dvādasa akusalacittuppādadhammā
-------------------------------------------------
[page 028]
  Taṇhāyeva vā visesena. Sā hi punabbhavakaraṇato "ponobbhavikā"ti vuttā.
  Sadarathāti kilesadarathasampayuttā. Jātijarāmaraṇiyāti jātijarāmaraṇānaṁ paccayabhūtā.
  Saṁkilesikā dhammāti dvādasa akusalacittuppādā. Vodāniyāti samathavipassanādhammā.
  Te hi satte vodāpenti tasmā "vodāniyā"ti vuccanti. Paññāpāripūrinti
  maggapaññāpāripūriṁ. Vepullattañcāti phalapaññāvepullattaṁ, ubhopi vā etāni
  aññamaññavevacanāneva. Idaṁ vuttaṁ hoti "tato tumhe maggapaññañceva
  phalapaññañca diṭṭheva dhamme sayaṁ abhiññā sacchikatvā upasampajja viharissathā"ti.
  Evaṁ bhagavā paribbājake ārabbha attano ovādānusāsaniyā balaṁ dassento
  arahattanikūṭena desanaṁ niṭṭhāpesi.
      [79] Yathā taṁ mārenāti yathā mārena pariyuṭṭhitacittā nisīdanti
  evameva tuṇhībhūtā .pe. Appaṭibhāṇā nisinnā.
      Māro kira satthā ativiya gajjanto buddhabalaṁ dīpetvā imesaṁ
  paribbājakānaṁ dhammaṁ deseti, kadāci dhammābhisamayo bhaveyya, handāhaṁ
  pariyuṭṭhāmīti. So tesaṁ cittāni pariyuṭṭhāsi. Appahīnavipallāsānañhi cittaṁ
  mārassa yathākāmakaraṇīyaṁ hoti. Tepi mārena pariyuṭṭhitacittā thaddhaṅgapaccaṅgā
  viya tuṇhī appaṭibhāṇā nisīdiṁsu. Atha satthā ime paribbājakā ativiya nīravā
  hutvā nisinnā, kiṁ nukhoti āvajjanto 1- mārena pariyuṭṭhitabhāvaṁ aññāsi.
  Sace pana tesaṁ maggaphaluppattihetu bhaveyya, māraṁ paṭibāhitvāpi bhagavā dhammaṁ
  deseyya, so pana tesaṁ natthi. "sabbepime Tucchapurisā"ti aññāsi. Tena
  vuttaṁ "athakho bhagavato etadahosi sabbepīme moghapurisā"ti ādi.
      Tattha phuṭṭhā pāpimatāti pāpimatā mārena phuṭṭhā. Yatra hi
  nāmāti yesu nāMa. Aññāṇatthampīti jānanatthampi. Kiṁ karissati sattāhoti
  samaṇena gotamena paricchinnasattāho amhākaṁ kiṁ karissati. Idaṁ vuttaṁ hoti
  "samaṇena gotamena `sayaṁ abhiññā sacchikatvā upasampajja viharissati
  sattāhan'ti vuttaṁ, so sattāho amhākaṁ kiṁ aphāsukaṁ karissati. Handa mayaṁ

  *  *  *  *  *  *
  Footnote: 1 Sī. āvajjento.
-------------------------------------------------
[page 029]
  Sattāhabbhantare etaṁ dhammaṁ sacchikātuṁ sakkā, na sakkāti aññāṇatthampi
  brahmacariyaṁ carissāmā"ti. Athavā jānāma tāvassa dhammanti ekadivase ekavāraṁ
  aññāṇatthampi etesaṁ cittānuppannaṁ 1- sattāho pana etesaṁ kusītānaṁ kiṁ
  karissati, kiṁ sakkhissanti te sattāhaṁ pūretunti ayamettha adhippāyo.
      Sīhanādanti paravādabhindanaṁ sakavādasamussāpanañca abhītanādaṁ
  naditvā. Paccuṭṭhāsīti patiṭṭhito. Tāvadevāti tasmiṁyeva khaṇe. Rājagahaṁ pāvisīti
  rājagahameva paviṭṭho. Tesaṁ pana paribbājakānaṁ kiñcāpi imaṁ suttantaṁ sutvā
  viseso na nibbatto, āyatiṁ pana nesaṁ vāsanāya paccayo bhavissatīti. Sesaṁ
  sabbattha uttānamevāti.
                       Udumbarikasuttavaṇṇanā niṭṭhitā.
                           3. Cakkavattisutta
                          attadīpasaraṇatāvaṇṇanā
      [80] Evamme sutanti cakkavattisuttaṁ. Tatrāyaṁ anuttānapadavaṇṇanā:-
      mātulāyanti evaṁnāmake nagare. Taṁ nagaraṁ gocaragāmaṁ katvā
  avidūre vanasaṇḍe viharati. "tatra Kho bhagavā bhikkhū āmantesī"ti ettha
  ayamanupubbikathā:-
      bhagavā kira imassa suttassa samuṭṭhānasamaye paccūsakāle mahākaruṇāsamāpattito
  vuṭṭhāya lokaṁ volokento imāya anāgatavaṁsadīpikāya suttantakathāya
  mātulanagaravāsīnaṁ caturāsītiyā pāṇasahassānaṁ dhammābhisamayaṁ disvā pātova
  vīsatibhikkhusahassaparivāro mātulanagaraṁ sampatto. Mātulanagaravāsino khattiyā
  "bhagavā kira āgato"ti sutvā paccuggamma 2- dasabalaṁ nimantetvā
  mahāsakkārena nagaraṁ pavesetvā nisajjaṭṭhānaṁ saṁvidhāya bhagavantaṁ mahārahe pallaṅke
  nisīdāpetvā buddhappamukhassa bhikkhusaṁghassa mahādānaṁ adaṁsu. Bhagavā bhattakiccaṁ

  *  *  *  *  *  *
  Footnote: 1 chaṂa. cittaṁ nuppannaṁ 2 Sī. paccuggamanaṁ katvā
-------------------------------------------------
[page 030]
  Niṭṭhapetvā cintesi "sacāhaṁ imasmiṁ ṭhāne imesaṁ manussānaṁ dhammaṁ
  desessāmi, ayaṁ padeso sambādho, manussānaṁ ṭhātuṁ vā nisīdituṁ vā okāso
  na bhavissati, mahatā kho pana samāgamena bhavitabban"ti.
      Atha rājakulānaṁ bhattānumodanaṁ 1- akatvāva pattaṁ gahetvā nagarato
  nikkhami. Manussā cintayiṁsu "satthā amhākaṁ anumodanaṁpi akatvā gacchati,
  addhā bhattaggaṁ amanāpaṁ ahosi, buddhānaṁ nāma na sakkā cittaṁ gahetuṁ,
  buddhehi saddhiṁ vissāsakaraṇaṁ nāma samussitaphaṇaṁ āsīvisaṁ gīvāyaṁ gahaṇasadisaṁ
  hoti, etha bho, tathāgataṁ khamāpessāmā"ti. Sakalanagaravāsino bhagavatā saheva
  nikkhantā.
      Bhagavā gacchantova magadhakkhette ṭhitaṁ sākhāviṭapasampannaṁ saṇḍacchānaṁ 2-
  karīsamattabhūmibhāge patiṭṭhitaṁ ekaṁ mātularukkhaṁ disvā imasmiṁ rukkhamūle
  nisīditvā dhamme desiyamāne "mahājanassa ṭhānanisajjānaṁ okāso bhavissatī"ti
  nivattitvā maggā okkamma rukkhamūlaṁ upasaṅkamitvā dhammabhaṇḍāgārikaṁ
  ānandattheraṁ olokesi. Thero olokitasaññāyaeva "satthā nisīditukāmo"ti
  ñatavā sugatamahācīvaraṁ paññapetvā adāsi. Nisīdi bhagavā paññatte āsane.
  Athassa purato manussā nisīdiṁsu. Ubhosu passesu pacchato ca bhikkhusaṁgho,
  ākāse devatā aṭṭhaṁsu, evaṁ mahāparisamajjhagato tatra kho bhagavā bhikkhū
  āmantesi.
      Te bhikkhūti tatra upaviṭṭhā dhammapaṭiggāhakā bhikkhū. Attadīpāti
  attānaṁ dīpaṁ tāṇaṁ leṇaṁ gatiṁ parāyanaṁ patiṭṭhaṁ katvā viharathāti attho.
  Attasaraṇāti idaṁ tasseva vevacanaṁ. Anaññasaraṇāti idaṁ aññasaraṇapaṭikkhepavacanaṁ.
  Na hi añño aññassa saraṇaṁ hoti, aññassa vāyāmena aññassa
  asujjhanato. 3- Vuttampi cetaṁ "attā hi attano nātho, ko hi nātho paro
  siyā"ti. 4- Tenāha "anaññasaraṇā"ti. Ko panettha attā nāma,

  *  *  *  *  *  *
  Footnote: 1 Sī. bhuttanumodanaṁ 2 chaṂa. sandacchāyaṁ
  3 Sī. asijjhanato 4 khuḍha. 25/160/45
-------------------------------------------------
[page 031]
  Lokiyalokuttaro dhammo. Tenāha "dhammadīpā dhammasaraṇā anaññasaraṇā"ti. "kāye
  Kāyānupassī"ti ādīni mahāsatipaṭṭhāne vitthāritāni.
      Gocareti carituṁ yuttaṭṭhāne. Saketi attano santake. Pettike
  visayeti pitito āgatavisaye. Caratanti vicarantānaṁ. 1- "carantan"tipi Pāṭho,
  ayamevattho. Na lacchatīti na labhissati na passissati. Māroti devaputtamāropi
  maccumāropi kilesamāropi. Otāranti randhaṁ chiddaṁ vivaraṁ. Ayaṁ panattho
  leḍḍuṭṭhānato nikkhamma toraṇe nisīditvā bālātapaṁ tapantaṁ lāpaṁ sakuṇaṁ gahetvā
  pakkhandasenasakuṇavatthunā dīpetabbo. Vuttaṁ hetaṁ:-
      bhūtapubbaṁ bhikkhave sakuṇagghī lāpaṁ sakuṇaṁ sahasā ajjhappattā
  aggahesi. Athakho bhikkhave lāpo sakuṇo sakuṇagghiyā hariyamāno evaṁ paridevesi
  "mayamevamha alakkhikā, mayaṁ appapuññā, ye mayaṁ agocare carimha paravisaye,
  sacejja mayaṁ gocare careyyāma sake pettike viseya, na myāyaṁ sakuṇagghī alaṁ
  abhavissa yadidaṁ yuddhāyā"ti. Ko pana te lāpa gocaro sako pettiko
  visayoti. Yadidaṁ naṅgalaṭṭhakaraṇaṁ leḍḍuṭṭhānanti. Athakho bhikkheve sakuṇagghī
  sake bale apatamānā 2- lāpaṁ sakuṇaṁ muñci "gaccha kho tvaṁ lāpa, tatrapi
  gantvā na mokkhasī"ti.
      Athakho bhikkhave lāpo sakuṇo naṅgalakaṭṭhakaraṇaṁ leḍḍuṭṭhānaṁ gantvā
  mahantaṁ leḍḍuṁ abhirūhitvā sakuṇagghiṁ apatamāno 3- aṭṭhāsi "ehi khodāni
  me sakuṇagghi, ehi khodāni me sakuṇagghī"ti. Athakho sā bhikkhave sakuṇagghī
  sake bale apatthaddhā sake bale apatamānā ubho pakkhe sannayha lāpaṁ
  sakuṇaṁ sahasā ajjhappattā. Yadā kho bhikkhave aññāsi lāpo sakuṇo
  pahuāgatā kho myāyaṁ sakuṇagghīti, athakho tasseva leḍḍussa antaraṁ paccupādi.
  Athakho bhikkhave sakuṇagghī tattheva uraṁ paccatālesi. Evañhi taṁ bhikkhave hoti
  yo agocare carati paravisaye.
      Tasmātiha bhikkhave mā agocare carittha paravisaye, agocare
  bhikkhave carataṁ paravisaye lacchati māro otāraṁ, lacchati māro ārammaṇaṁ.

  *  *  *  *  *  *
  Footnote: 1 chaṂa., i. carantānaṁ 2 chaṂa. asaṁvadamānā. 3 chaṂa. vadamāno
-------------------------------------------------
[page 032]
  Ko ca bhikkhave bhikkhuno agocaro paravisayo, yadidaṁ pañca kāmaguṇā. Katame
  pañca? cakkhuviññeyyā rūpā iṭṭhā kantā manāpā kāmūpasañhitā rajanīyā
  .pe. Kāyaviññeyyā phoṭṭhabbā .pe. Rajanīyā. Ayaṁ bhikkhave bhikkhuno
  agocaro paravisayo.
      Gocare bhikkhave caratha .p. Na lacchati māro ārammaṇaṁ. Ko ca
  bhikkhave bhikkhuno gocaro sako pettiko visayo, yadidaṁ cattāro satipaṭṭhānā.
  Katame cattāro.? idhi bhikkhave bhikkhu kāye kāyānupassī viharati .pe. Sako
  Pettiko visayo"ti. 1-
      Kusalānanti anavajjalakkhaṇānaṁ. Samādānahetūti samādāya vattanahetu.
  Evamidaṁ puññaṁ pavaḍḍhatīti evaṁ idaṁ lokiyalokuttaraṁ puññaphalaṁ pavaḍḍhati.
  Puññaphalanti ca uparūpari puññaṁpi puññavipākopi veditabbo.
                      Daḷhanemicakkavattirājakathāvaṇṇanā
      [81] Tattha duvidhaṁ kusalaṁ vaṭṭagāmi ca vivaṭṭagāmi ca. Tattha
  vaṭṭagāmikusalaṁ nāma mātāpitūnaṁ puttadhītūsu puttadhītānañca mātāpitūsu
  sinehavasena mudumaddavacittaṁ. Vivaṭṭagāmikusalaṁ nāma cattāro "satipaṭṭhānā"ti
  ādibhedā sattatiṁsabodhipakkhiyadhammā. Tesu vaṭṭagāmipuññassa pariyosānaṁ
  manussaloke cakkavattisirivibhavo. Vivaṭṭagāmikusalassa maggaphalanibbānasampatti. Tattha
  vivaṭṭagāmikusalassa vipākaṁ suttapariyosāne dassessati.
      Idha pana vaṭṭagāmikusalassa vipākadassanatthaṁ bhikkhave yadā puttadhītaro
  mātāpitūnaṁ ovāde na aṭṭhaṁsu, tadā āyunāpi vaṇṇenāpi issariyenāpi
  parihāyiṁsu. Yadā pana aṭṭhaṁsu, tadā vaḍḍhiṁsūti vatvā vaṭṭagāmikusalānusandhivasena
  "bhūtapubbaṁ bhikkhave"ti desanaṁ ārabhi. Tattha cakkavattīti ādīni
  mahāpadāne vitthāritāneva.

  *  *  *  *  *  *
  Footnote: 1 saṁ. mahāvāra. 19/372/128 sakuṇagghisutta
-------------------------------------------------
[page 033]
      [82] Osakkitanti īsakampi avasakkitaṁ. Ṭhānā cutanti sabbaso
  ṭhānā apagataṁ. Taṁ kira cakkaratanaṁ antepuradvāre akkhāhataṁ viya vehāsaṁ
  aṭṭhāsi. Athassa ubhosu passesu dve khadiratthambhe nikkhaṇitvā cakkaratanamatthake
  nemiabhimukhaṁ ekaṁ suttakaṁ bandhiṁsu. Adhobhāgepi nemiabhimukhaṁ ekaṁ bandhiṁsu.
  Tesu uparimasuttato appamattakampi ogataṁ cakkaratanaṁ osakkitaṁ nāma hoti,
  heṭṭhā suttassa ṭhānaṁ uparimakoṭiyā atikkantagataṁ ṭhānā cutaṁ nāma hoti,
  tadetaṁ atibalavadose sati evaṁ hoti. Suttamattaṁpi pana ekaṅguladvaṅgulamattaṁ vā
  bhaṭṭhaṁ ṭhānā cutameva hoti, taṁ sandhāyetaṁ vuttaṁ "osakkitaṁ ṭhānā cutan"ti.
      Atha me āroceyyāsīti tāta tvaṁ ajjādiṁ katvā divasassa tikkhattuṁ
  cakkaratanassa upaṭṭhānaṁ gaccha, evaṁ tvaṁ gacchanto yadā cakkaratanaṁ īsakaṁpi
  osakkitaṁ ṭhānā cutaṁ passasi, atha mayhaṁ ācikkheyyāsi. Jīvitañhi me tava
  hatthe nikkhittanti. Addasāti appamatto divasassa tikkhattuṁ gantvā
  olokento ekadivasaṁ addasa.
      Athakho bhikkhaveti bhikkhave atha rājā daḷhanemi "cakkaratanaṁ
  osakkitan"ti sutvā uppannabalavadomanasso "nadāni mayā ciraṁ jīvitabbaṁ
  bhavissati, appāvasesaṁ me āyu, na medāni kāme paribhuñjanakālo, pabbajjākālo
  me idānī"ti roditvā paridevitvā jeṭṭhaputtaṁ kumāraṁ āmantāpetvā
  etadavoca. Samuddapariyantanti parikkhittaekasamuddapariyantameva. Idañhissa
  kulasantakaṁ. Cakkavāḷapariyantaṁ pana puññiddhivasena nibbattaṁ, na taṁ sakkā
  dātuṁ. Kulasantakaṁ pana niyyādento "samuddapariyantan"ti āha. Kesamassunti
  tāpasapabbajjaṁ pabbajantāpi hi paṭhamaṁ kesamassuṁ ohārenti. Tato paṭṭhāya
  paruḷhakese bandhitvā vicaranti, tena vuttaṁ "kesamassuṁ ohāretvā"ti.
      [83] Kāsāyānīti kāsāyarasapītāni. Ādito evaṁ katvā pacchā
  vakkalānipi dhārenti. Pabbajīti pabbajito. Pabbajitvā ca attano
  maṅgalavanuyyāneyeva vasi. Rājīsimhīti rājaisimhi. Brāhmaṇapabbajitā hi
-------------------------------------------------
[page 034]
  "brāhmaṇīsayo"ti Vuccanti. Setacchattaṁ pana pahāya rājapabbajitā rājīsayoti.
  Antaradhāyīti antarahitaṁ nibbutadīpasikhā viya abhāvaṁ upagataṁ.
      Paṭisaṁvedesīti kandanto paridevanto jānāpesi. Pettikanti pitito
  āgataṁ dāyajjaṁ na hoti, na sakkā kusītena hīnaviriyena dasa akusalakammapathe
  samādāya vattantena pāpuṇituṁ. Attano pana sukaṭakammaṁ nissāya dasavidhaṁ vā
  dvādasavidhaṁ vā cakkavattivattaṁ pūrenteneva taṁ pattabbanti dīpeti. Atha naṁ
  vattapaṭipattiyaṁ codento "iṅgha tvan"ti ādimāha.
      Tattha ariyeti niddose. Cakkavattivatteti cakkavattīnaṁ vatte.
                         Cakkavattiariyavattavaṇṇanā
      [84] Dhammanti dasakusalakammapathadhammaṁ. Nissāyāti tadadhiṭṭhānena
  cetasā tameva nissayaṁ katvā. Dhammaṁ sakkarontoti yathā kato so dhammo
  suṭṭhu kato hoti, evametaṁ karonto. Dhammaṁ garukarontoti tasmiṁ gāravuppattiyā
  taṁ garuṁ karonto. Dhammaṁ mānentoti tameva dhammaṁ piyañca bhāvanīyañca katvā
  viharanto. Dhammaṁ pūjentoti taṁ apadisitvā gandhamālādipūjanenassa pūjaṁ
  karonto. Dhammaṁ apacāyamānoti tasseva dhammassa añjalikaraṇādīhi nīcavuttitaṁ
  karonto. Dhammaddhajo dhammaketūti taṁ dhammaṁ dhajamiva purakkhatvā ketumiva 1- ca
  katvā ukkhipitvā pavattiyā dhammaddhajo dhammaketu ca hutvāti attho.
  Dhammādhipateyyoti dhammādhipatibhūto āgatabhāvena dhammavaseneva ca sabbakiriyānaṁ
  karaṇena dhammādhipateyyo hutvā.
      Dhammikaṁ rakkhāvaraṇaguttiṁ saṁvidahassūti dhammo assā atthīti dhammikā,
  rakkhā ca āvaraṇañca gutti ca rakkhāvaraṇagutti. Tattha "paraṁ rakkhanto attānaṁ
  rakkhī"ti vacanato khantiādayo rakkhā. Vuttañhetaṁ "kathañca bhikkhave paraṁ
  rakkhanto attānaṁ rakkhati. Khantiyā avihiṁsāya mettacittatāya anudayatāyā"ti. 2-

  *  *  *  *  *  *
  Footnote: 1 Ma. kuntamiva, 2 saṁ. mahā. 19/385/147
-------------------------------------------------
[page 035]
  Nivāsanapārupanagehādīnaṁ nivāraṇā āvaraṇaṁ, corādiupaddavanivāraṇatthaṁ gopāyanā
  gutti, taṁ sabbampi suṭṭhu saṁvidahassu pavattayaṁ ṭhapehīti attho. Idāni
  yassa sā saṁvidahitabbā, taṁ dassento antojanasminti ādimāha.
      Tatrāyaṁ saṅkhepattho:- antojanasaṅkhātaṁ tava puttadāraṁ sīlasaṁvare
  patiṭṭhapehi, vatthagandhamālādīni cassa dehi, sabbe upaddave cassa nivārehi.
  Balakāyādīsupi eseva nayo. Ayaṁ pana viseso:- balakāyo kālaṁ anatikkamitvā
  bhattavettanasampadānenapi anuggahetabbo. Abhisittakhattiyā
  bhadrāssājāneyyādiratanasampadānenapi 1- upasaṅgahitabbā. Anuyantakhattiyā 2-
  tesaṁ anurūpayānavāhanasampadānenapi tosetabbā. Brāhmaṇā annapānavatthādinā
  deyyadhammena. Gahapatikā bhattavījanaṅgalaphālabalibaddhādisampadānena. Tathā
  nigamavāsino negamā, janapadavāsino ca jānapadā. Samitapāpavāhitapāpā
  samaṇabrāhmaṇā samaṇabrāhmaṇaparikkhārasampadānena sakkāretabbā. Migapakkhino
  abhayadānena samassāsetabbā.
      Vijiteti attano āṇāpavattiṭṭhāne. Adhammakāroti adhammakiriyā. Mā
  pavattitthāti yathā na pavattati, tathā naṁ paṭipādehīti attho. Samaṇabrāhmaṇāti
  samitapāpā bāhitapāpā. Madappamādā paṭiviratāti navavidhamānamadā, pañcasu
  kāmaguṇesu cittavossajjanasaṅkhātā pamādā ca paṭiviratā. Khantisoracce niviṭṭhāti
  adhivāsanakhantiyañca suratabhāve ca patiṭṭhitā. Ekamattānanti attano rāgādīnaṁ
  damanādīhi ekamattānaṁ damenti sāmenti parinibbāpentīti vuccanti. Kālena
  kālanti kāle kāle. Abhinivajjeyyāsīti gūthaṁ viya visaṁ viya aggiṁ viya ca suṭṭhu
  vajjeyyāsi. Samādāyāti surabhikusumadāmaṁ viya amataṁ viya ca sammā ādāya
  pavatteyyāsi.
      Idha ṭhatvā vattaṁ samānetabbaṁ. Antojanasmiṁ balakāye ekaṁ,
  khattiyesu ekaṁ, anuyantesu 3- ekaṁ, brāhmaṇagahapatikesu ekaṁ, negamajānapadesu

  *  *  *  *  *  *
  Footnote: 1 Ma. gadrabhassā..., chaṂa. bhadrassā... 2 Sī. anuyuttakhattiyā.
  3 Sī. anuyuttesu.
-------------------------------------------------
[page 036]
  Ekaṁ, samaṇabrāhmaṇesu ekaṁ, migapakkhīsu ekaṁ, adhammakārapaṭikkhepo ekaṁ,
  adhanānaṁ dhanānuppadānaṁ ekaṁ, samaṇabrāhmaṇe upasaṅkamitvā pañhapucchanaṁ
  ekanti evametaṁ dasavidhaṁ hoti. Gahapatike pana pakkhijāte ca visuṁ katvā
  gaṇhantassa dvādasavidhaṁ hoti. Pubbe avuttaṁ gaṇhantena adhammarāgassa ca
  visamalobhassa ca pahānavasena dvādasavidhaṁ veditabbaṁ. Idaṁ kho tāta tanti idaṁ
  dasavidhaṁ dvādasavidhañca ariyaṁ cakkavattivattaṁ nāMa.
                       Cakkaratanapātubhāvakathāvaṇṇanā
      [85] Vattamānassāti pūretvā vattamānassa. Tadahuposatheti ādi
  mahāsudassane vuttaṁ.
                        Dutiyādicakkavattikathāvaṇṇanā
      [90] Samatenāti 1- attano matiyā. Sudanti nipātamattaṁ. Pasāsatīti
  anusāsati. Idaṁ vuttaṁ hoti:- porāṇakaṁ rājavaṁsaṁ rājappaveṇiṁ rājadhammaṁ
  pahāya attano matimatte ṭhatvā janapadamanusāsatīti. Evamayaṁ maghadevavaṁsassa
  kaḷārajanako viya daḷhanemivaṁsassa upacchedako antimapuriso hutvā uppanno.
  Pubbenāparanti pubbakālena sadisā hutvā aparakālaṁ. Janapadā na pabbantīti
  na vaḍḍhanti. Yathā taṁ pubbakānanti yathā pubbakānaṁ rājūnaṁ pubbe ca pacchā
  ca sadisāyeva hutvā pacciṁsu. 2- Tathā na paccanti 3- katthaci suññā honti
  hataviluttā, telamadhuphāṇitādīsu ceva yāgubhattādīsu ca ojāpi parihāyitthāti
  attho.
      Amaccā pārisajjāti amaccā ceva parisāvacarā ca. Gaṇakamahāmattāti
  acchindikādipāṭhagaṇakā ceva mahāamaccā ca. Anīkaṭṭhāti hatthiācariyādayo.
  Dovārikāti dvārarakkhino. Mantassājīvinoti mantā vuccati paññā, taṁ nissāya
  katvā ye jīvanti paṇḍitā mahāmattā, tesaṁ etaṁ nāmaṁ.

  *  *  *  *  *  *
  Footnote: 1 Sī. samanena, 2 chaṂa. pabbiṁsu 3 chaṂa. pabbanti
-------------------------------------------------
[page 037]
                       Āyuvaṇṇādiparihānikathāvaṇṇanā
      [91] No ca kho adhanānanti balavalobhattā pana adhānānaṁ
  daliddamanussānaṁ dhanaṁ nānuppadāsi. Dhane ananuppadiyamāneti na anuppadiyamāne,
  ayameva vā pāṭho. Dāliddiyanti daliddabhāvo. Attanā ca jīvāhīti sayañca
  jīvaṁ yāpehīti attho. Uddhaggikanti ādīsu uparūparibhūmīsu phaladānavasena
  uddhamaggamassāti uddhaggikā. Saggassa hitā tatrūpapattijananatoti sovaggikā.
  Nibbattaṭṭhāne sukho vipāko assāti sukhavipākā. Suṭṭhu aggānaṁ dibbavaṇṇādīnaṁ
  dasannaṁ visesānaṁ nibbattanato saggasaṁvattanikā. Evarūpaṁ dakkhiṇadānaṁ
  patiṭṭhapehīti attho.
      [92] Pavaḍḍhissatīti vaḍḍhissati bahuṁ bhavissati. Sunisedhaṁ nisedheyyanti
  suṭṭhu nisiddhaṁ katvā nisedheyyaṁ. Mūlaghaccanti 1- mūlahataṁ. Kharassarenāti
  pharusasaddena. Paṇavenāti vajjhabheriyā.
      [93] Sīlāni nesaṁ chindissāmāti yesaṁ antamaso mūlakamuṭṭhiṁpi
  harissāma, tesaṁ tatheva sīsāni chindissāma, yathā koci hatabhāvaṁpi na jānissati,
  amhākaṁdāni kimettha rājāpi evaṁ uṭṭhāya paraṁ māretīti ayaṁ nesaṁ adhippāyo.
  Upakkamiṁsūti ārabhiṁsu. Panthaduhananti panthaghātaṁ, panthe ṭhatvā corakammaṁ.
      [94] Na hi devāti so kira cintesi "ayaṁ rājā saccaṁ devāti
  mukhapaṭiññāya dinnāya mārāpeti, handāhaṁ musāvādaṁ karomī"ti maraṇabhayā 2-
  "na hi devā"ti avoca.
      [96] Ekidanti ettha idanti nipātamattaṁ, eke sattāti attho.
  Cārittanti micchācāraṁ.
      [99] Abhijjhābyāpādāti abhijjhā ca byāpādo ca.

  *  *  *  *  *  *
  Footnote: 1 Ma.,i. mūlaghacchaṁ. 2 Sī. maraṇabhayena.
-------------------------------------------------
[page 038]
      [100] Micchādiṭṭhīti natthi dinnanti ādikā antaggāhikā
  paccakanīkadiṭṭhi.
      [101] Adhammarāgoti mātā mātucchā pitā pitucchā mātulānīti
  ādike ayuttaṭṭhāne rāgo. Visamalobhoti paribhogayuttesupi ṭhānesu
  atibalavalobho. Micchādhammoti purisānaṁ purisesu itthīnañca itthīsu chandarāgo.
      Amatteyyatāti ādīsu mātu hito matteyyo, tassa bhāvo
  matteyyatā, mātari sammā paṭipattiyā etaṁ nāmaṁ. Tassā abhāvo ceva
  tappaṭipakkhatā ca amatteyyatā. Apetteyyatādīsupi eseva nayo. Na kule
  jeṭṭhāpacāyitāti kule jeṭṭhānaṁ apacitiyā nīcavuttiyā akaraṇabhāvo.
                         Dasavassāyukasamayavaṇṇanā
      [103] Yaṁ imesanti yasmiṁ samaye imesaṁ. Alaṁpateyyāti patino
  dātuṁ yuttā. Imāni rasānīti imāni loke aggarasāni. Atibyādippissantīti
  ativiya dippissanti, ayameva vā pāṭho. Kusalantipi na bhavissatīti nāmaṁpi na
  bhavissati, paññattimattaṁpi na paññāyissatīti attho. Pujjā ca bhavissanti
  pāsaṁsā cāti pūjārahā ca bhavissanti pasaṁsārahā ca. Tadā kira manussā
  "asukena nāma mātā pahaṭā, pitā pahaṭo, samaṇabrāhmaṇā jīvitā voropitā,
  kule jeṭṭhānaṁ atthibhāvaṁpi na jānāti, aho puriso"ti tameva pūjissanti
  ceva pasaṁsissanti ca.
      Na bhavissati mātāti vāti ayaṁ mayhaṁ mātāti garucittaṁ na
  bhavissati. Gehe mātugāmaṁ viya nānāvidhaṁ asabbhikathaṁ kathayamānā agāravūpacārena
  upasaṅkamissanti. Mātucchādīsu eseva nayo. Ettha ca mātucchāti mātu bhaginī.
  Mātulānīti mātulabhariyā. Ācariyabhariyāti sippāyatanāni sikkhāpakassa ācariyassa
  bhariyā. Garūnaṁ dārāti cūḷapitumahāpituādīnaṁ bhariyā. Sambhedanti missakabhāvaṁ. 1-
  Mariyādabhedaṁ vā.

  *  *  *  *  *  *
  Footnote: 1 chaṂa. missībhāvaṁ
-------------------------------------------------
[page 039]
      Tibbo āghāto paccupaṭṭhito bhavissatīti balavakopo punappunaṁ
  uppattivasena paccupaṭṭhito bhavissati. Aparāni dve etasseva vevacanāni.
  Kopo hi cittaṁ āghātetīti āghāto. Attano ca parassa ca hitasukhaṁ
  byāpādetīti byāpādo. Mano padūsanato manopadosoti vuccati. Tibbaṁ
  vadhakacittanti piyamānassāpi paraṁ māraṇatthāya vadhakacittaṁ. Tassa vatthuṁ dassetuṁ
  mātupi puttamhīti ādi vuttaṁ. Māgavikassāti migaluddakassa.
      [104] Satthantarakappoti satthena antarakapPo. Saṁvaṭṭakappaṁ
  appatvā antarāva lokavināso. Antarakappo ca nāmesa dubbhikkhantarakappo
  rogantarakappo satthantarakappoti tividho. Tattha lobhussadāya pajāya
  dubbhikkhantarakappo hoti. Mohussadāya rogantarakapPo. Dosussadāya satthantarakapPo.
  Tattha dubbhikkhantarakappena naṭṭhā yebhuyyena pittivisaye 1- uppajjanti. 2-
  Kasmā.? āhāranikkantiyā balavattā. Rogantarakappena naṭṭhā yebhuyyena sagge
  nibbattanti. Kasmā? tesañhi "aho vata aññesaṁ sattānaṁ evarūpo rogo
  na bhaveyyā"ti mettacittaṁ uppajjatīti. Satthantarakappena naṭṭhā yebhuyyena
  niraye uppajjanti. 3- Kasmā? aññamaññaṁ balavāghātatāya.
      Migasaññanti "ayaṁ migo, ayaṁ migo"ti saññaṁ. Tiṇhāni satthāni
  hatthesu pātubhavissantīti tesaṁ kira hatthena phuṭṭhamattaṁ yaṅkiñci antamaso
  tiṇapaṇṇaṁ upādāya āvudhameva bhavissati.
      Mā ca mayaṁ kañcīti mayaṁ kañci ekaṁ purisaṁpi jīvitā mā voropayimha.
  Mā ca amhe kocīti amhepi koci ekapuriso jīvitā mā voropayittha.
  Yannūna mayanti ayaṁ lokavināso paccupaṭṭhito, na sakkā dvīhi ekaṭṭhāne
  ṭhitehi jīvitaṁ laddhunti maññamānā evaṁ cintayissanti. 4- Vanagahananti
  vanasaṅkhātehi tiṇagumbalatādīhi gahanaṭṭhānaṁ. 5- Rukkhagahananti rukkhehi gahanaṁ
  duppavesanaṭṭhānaṁ. 6- Nadīvidugganti nadīnaṁ antaradīpādīsu duggamanaṭṭhānaṁ.

  *  *  *  *  *  *
  Footnote: 1 chaṂa., i. pettivisaye 2 chaṂa., i. upapajjanti. 3 chaṂa., i. upapajjanti
  4 chaṂa., i. cintayiṁs 5 chaṂa. gahanaṁ duppavesaṭṭhānaṁ 6 chaṂa. duppavesaṭṭhānaṁ
-------------------------------------------------
[page 040]
  Pabbatavisamanti pabbatehi visamaṁ, pabbatesu vā visamaṭṭhānaṁ. Sabhāgāyissantīti yathā
  ahaṁ jīvāmi diṭṭhā bho sattā, tvaṁpi tathā jīvasīti evaṁ sammodanakathāya
  attanā sabhāge karissanti.
                       Āyuvaṇṇādivaḍḍhanakathāvaṇṇanā
      [105] Āyatanti mahantaṁ. Pāṇātipātā virameyyāmāti pāṇātipātato
  osakkeyyāMa. Pāṇātipātaṁ virameyyāmātipi sajjhāyanti, tattha pāṇātipātaṁ
  pajaheyyāmāti attho. Vīsativassāyukāti mātāpitaro pāṇātipātā
  paṭiviratā, puttā kasmā vīsativassāyukā ahesunti. Khettavisuddhiyā. Tesañhi
  mātāpitaro sīlavanto jātā. Iti sīlagabbhe vaḍḍhitattā imāya khettavisuddhiyā
  dīghāyukā ahesuṁ. Ye panettha kālaṁ katvā tattheva nibbattā, te attanova
  sīlasampattiyā dīghāyukā ahesuṁ.
      Assāmāti bhaveyyāMa. Cattārīsavassāyukāti ādayo koṭṭhāsā
  adinnādānādīhi paṭiviratānaṁ vasena veditabbā.
                         Saṅkharājauppattivaṇṇanā
      [106] Icchāti mayhaṁ bhattaṁ dethāti evaṁ uppajjanakataṇhā.
  Anasananti na asanaṁ avipphārikabhāvo kāyālasiyaṁ, bhattaṁ bhuttānaṁ bhattasammadapaccayā
  nipajjitukāmatā. Bhojanena 1- kāyadubbalabhāvoti attho. Jarāti
  pākaṭajaRā. Kukkuṭasampātikāti ekagāmassa chadanapiṭṭhito uppatitvā itarassa
  gāmassa chadanapiṭṭhe patanasaṅkhāto kukkuṭasampāto etāsu atthīti
  kukkuṭasampātikā. "sampādikā"tipi Pāṭho, gāmantarato gāmantaraṁ kukkuṭānaṁ padasā
  gamanasaṅkhāto kukkuṭasampādo etāsu atthīti attho. Ubhayaṁpetaṁ ghananivāsattaṁyeva
  dīpeti. Avīci maññe phuṭo 2- bhavissatīti avīcimahānirayo viya nirantaraṁ pūrito
  bhavissati.

  *  *  *  *  *  *
  Footnote: 1 chaṂa., i......janako 2 Sī. phuṭṭho
-------------------------------------------------
[page 041]
                        Metteyyabuddhuppādavaṇṇanā
      [107] "asītivassasahassāyukesu Bhikkhave manussesu metteyyo nāma
  bhagavā loke uppajjissatī"ti na vaḍḍhamānakavasena vuttaṁ. Na hi buddhā
  vaḍḍhamāne āyumhi nibbattanti, hāyamāne pana nibbattanti. Tasmā yadā
  taṁ āyu vaḍḍhitvā asaṅkheyyataṁ patvā puna bhassamānaṁ 1- asītivassasahassāyukakāle
  ṭhassati, tadā uppajjissatīti attho. Pariharissatīti idaṁ pana parivāretvā
  vicarantānaṁ vasena vuttaṁ.
      [108] Yūpoti pāsādo. Raññā mahāpanādena kārāpitoti raññā
  hetubhūtena tassatthāya sakkena devarājena vissakammadevaputtaṁ 2- pesetvā
  kārāpito.
      Pubbe kira dve pitāputtā naḷakārā paccekabuddhassa naḷehi ca
  udumbarehi ca paṇṇasālaṁ kārāpetvā taṁ tattha vāsāpetvā catūhi paccayehi
  upaṭṭhahiṁsu. Te kālaṁ katvā devaloke nibbattā. Tesu pitā devalokeyeva
  aṭṭhāsi. Putto devalokā cavitvā surucissa rañño deviyā sumedhāya kucchismiṁ
  nibbatto mahāpanādo nāma kumāro ahosi. So aparabhāge chattaṁ ussāpetvā
  mahāpanādo nāma rājā jāto. Athassa puññānubhāvena sakko devarājā
  vissakammadevaputtaṁ' rañño pāsādaṁ karohīti pahiṇi. So tassa pāsādaṁ nimmini
  pañcavīsatiyojanubbedhaṁ sattabhūmikaṁ 3- sattaratanamayaṁ. Yaṁ sandhāya jātake vuttaṁ:-
        "panādo nāma so rājā yassa yūpo suvaṇṇiyo
         tiriyaṁ soḷasubbedhaṁ ubbhamāhu 4- sahassadhā.
         Sahassakaṇḍo 5- satta geṇḍu dhajālu haritāmayo
         anaccuṁ tattha gandhabbā cha sahassāni sattadhā.
         Evametaṁ tadā āsi yathā bhāsasi bhaddaji
         sakko ahaṁ tadā āsiṁ veyyāvaccakaro tavā"ti.

  *  *  *  *  *  *
  Footnote: 1 chaṂa. hāyamānaṁ 2 Ma. visukamMa...., 3 chaṂa. sattabhūmakaṁ
  4 chaṂa. uddhamāhu 5 Sī......kaṇṇa
-------------------------------------------------
[page 042]
      So rājā tattha yāvatāyukaṁ vasitvā kālaṁ katvā devaloke
  nibbatti. Tasmiṁ devaloke nibbatte so pāsādo mahāgaṅgāya anusotaṁ
  pati. Tassa dhurasopāṇasammuṭṭhāne payāgapatiṭṭhānaṁ nāma nagaraṁ māpitaṁ.
  Thūpikāsammukhaṭṭhāne koṭigāmo nāma gāmo.
      Aparabhāge amhākaṁ bhagavato kāle so naḷakāradevaputto devalokato
  cavitvā manussapathe bhaddajiseṭṭhī nāma hutvā satthu santike pabbajitvā
  arahattaṁ pāpuṇi. So nāvāya gaṅgātaraṇadivase bhikkhusaṁghassa taṁ pāsādaṁ dassesīti
  vatthu vitthāretabbaṁ. Kasmā panesa pāsādo na antarahitoti. Itarassa
  ānubhāvā. Tena saddhiṁ puññaṁ katvā devaloke nibbattakulaputto anāgate
  saṅkho nāma rājā bhavissati. Tassa paribhogatthāya so pāsādo uṭṭhahissati,
  tasmā na antarahitoti.
     #[108] Ussāpetvāti taṁ pāsādaṁ uṭṭhāpetvā. Ajjhāvasitvāti
  tattha vasitvā. Taṁ datvā visajjitvāti taṁ pāsādaṁ dānavasena datvā
  nirapekkhapariccāgavasena ca visajjitvā. Kassa ca evaṁ datvāti. Samaṇādīnaṁ.
  Tenāha "samaṇabrāhmaṇakapaṇaddhikavaṇibbakayācakānaṁ dānaṁ datvā"ti. Kathaṁ pana
  so ekaṁ pāsādaṁ bahūnaṁ dassatīti. Evaṁ kirassa cittaṁ uppajjissati "ayaṁ
  pāsādo vippakiriyatū"ti. So khaṇḍākhaṇḍaṁ vippakirissati. So taṁ alaggamānova
  hutvā "yo yattakaṁ icchati, so tattakaṁ gaṇhātū"ti dānavasena visajjessati.
  Tena vuttaṁ "dānaṁ datvā metteyyassa bhagavato .pe. Viharissatī"ti. Ettakena
  bhagavā vaṭṭagāmikusalassa anusandhiṁ dasseti.
      [109] Idāni vivaṭṭagāmikusalassa anusandhiṁ dassento puna
  attadīpā bhikkhave viharathāti ādimāha.
                     Bhikkhunoāyuvaṇṇādivaḍḍhanakathāvaṇṇanā
      [110] Idaṁ kho bhikkhave bhikkhuno āyusminti bhikkhave yaṁ vo ahaṁ
  āyunāpi vaḍḍhissathāti avocaṁ, tattha idaṁ bhikkhuno āyusmiṁ idaṁ āyukāraṇanti
-------------------------------------------------
[page 043]
  Attho. Tasmā tumhehi āyunā vaḍḍhitukāmehi ime cattāro iddhipādā
  bhāvetabbāti dasseti.
      Vaṇṇasminti yaṁ vo ahaṁ vaṇṇenapi vaḍḍhissathāti avocaṁ, idaṁ tattha
  vaṇṇakāraṇaṁ. Sīlavato hi avippaṭisārādīnaṁ vasena sarīravaṇṇopi kittivasena
  guṇavaṇṇopi vaḍḍhati. Tasmā tumhehi vaṇṇena vaḍḍhitukāmehi sīlasampannehi
  bhavitabbanti dasseti.
      Sukhasminti yaṁ vo ahaṁ sukhenapi vaḍḍhissathāti avocaṁ, idaṁ tattha
  vivekajapītisukhādi nānappakārakaṁ jhānasukhaṁ. Tasmā tumhehi sukhena vaḍḍhitukāmehi
  imāni cattāri jhānāni bhāvetabbāni.
      Bhogasminti yaṁ vo ahaṁ bhogenapi vaḍḍhissathāti avocaṁ, ayaṁ so
  appamāṇānaṁ sattānaṁ appaṭikūlabhāvāvaho 1- sukhasayanādi ekādasānisaṁso
  sabbadisā vipphāritabrahmavihārabhogo. Tasmā tumhehi bhogena vaḍḍhitukāmehi
  ime brahmavihārā bhāvetabbā.
      Balasminti yaṁ vo ahaṁ balenapi vaḍḍhissathāti avocaṁ, idaṁ
  āsavakkhayapariyosāne uppannaṁ arahattaphalasaṅkhātaṁ balaṁ. Tasmā tumhehi balena
  vaḍḍhitukāmehi arahattappattiyā yogo karaṇīyo.
      Yathayidaṁ bhikkhave mārabalanti yathā idaṁ devaputtamāramaccumārakilesamārānaṁ
  balaṁ duppasahaṁ durabhisambhavaṁ, evaṁ aññaṁ loke ekabalaṁpi na samanupassāmi. Taṁpi
  balaṁ idameva arahattaphalaṁ pasahati abhibhavati ajjhottharati. Tasmā ettheva
  yogo karaṇīyoti dasseti.
      Evamidaṁ puññanti evaṁ idaṁ lokuttarapuññaṁpi yāva āsavakkhayā
  pavaḍḍhatīti. Vivaṭṭagāmikusalānusandhiṁ niṭṭhapento arahattanikūṭena desanaṁ niṭṭhapesi.
  Suttapariyosāne vīsatibhikkhusahassāni arahattaṁ pāpuṇiṁsu. Caturāsītipāṇasahassāni
  amatapānaṁ piviṁsūti.
                       Cakkavattisuttavaṇṇanā niṭṭhitā.
                         ----------------

  *  *  *  *  *  *
  Footnote: 1. chaṂa., i. appaṭikūlatāvaho.
-------------------------------------------------
[page 044]
                         4. Aggaññasuttavaṇṇanā
                        vāseṭṭhabhāradvājavaṇṇanā
      [111] Evamme sutanti aggaññasuttaṁ. Tatrāyaṁ anuttānapadavaṇṇanā:-
      pubbārāme migāramātupāsādeti ettha ayaṁ anupubbikathā:-
      atīte kira satasahassakappamatthake ekā upāsikā padumuttaraṁ bhagavantaṁ
  nimantetvā buddhappamukhassa bhikkhusatasahassassa dānaṁ datvā bhagavato pādamūle
  nipajjitvā "anāgate tumhādisassa buddhassa aggūpaṭṭhāyikā homī"ti patthanaṁ
  akāsi. Sā kappasatasahassaṁ devesu ca manussesu ca saṁsaritvā amhākaṁ bhagavato
  kāle bhaddiyanagare meṇḍakaseṭṭhiputtassa dhanañjayaseṭṭhino gehe sumanadeviyā
  kucchimhi paṭisandhiṁ gaṇhi. Jātakāle tassā visākhāti nāmaṁ akaṁsu. Sā yadā
  bhagavā bhaddiyanagaraṁ agamāsi, tadā pañcahi dārikāsatehi saddhiṁ bhagavato
  paccuggamanaṁ katvā paṭhamadassanamhiyeva sotāpannā ahosi.
      Aparabhāge sāvatthiyaṁ migāraseṭṭhiputtassa puṇṇavaḍḍhanakumārassa gehaṁ
  gatā. Tattha naṁ migāraseṭṭhī mātuṭṭhāne ṭhapesi. Tasmā migāramātāti vuccati.
  Patikulaṁ gacchantiyā cassā pitā mahālatāpasādhanapilandhanaṁ nāma kārāpesi.
  Tasmiṁ pilandhane ca tisso 1- vajiranāḷiyo upayogaṁ agamaṁsu, muttānaṁ ekādasa
  nāḷiyo, pabāḷassa dvāvīsati nāḷiyo, maṇīnaṁ tettiṁsa nāḷiyo. Iti etehi
  ca aññehi ca sattavaṇṇehi 2- ratanehi niṭṭhānaṁ agamāsi. Taṁ sīse paṭimukkaṁ
  yāva pādapiṭṭhiyā bhassati. Pañcannaṁ hatthīnaṁ balaṁ dhārayamānāva naṁ itthī
  dhāretuṁ sakkoti,
      sā aparabhāge dasabalassa aggūpaṭṭhāyikā hutvā taṁ pasādhanaṁ
  visajjetvā navahi koṭīhi bhagavato vihāraṁ kārayamānā karīsamatte bhūmibhāge
  pāsādaṁ kāresi. Tassa uparibhūmiyaṁ pañca gabbhasatāni honti, heṭṭhimabhūmiyaṁ

  *  *  *  *  *  *
  Footnote: 1 chaṂa., i. catasso. 2 chaṂa. sattahi.
-------------------------------------------------
[page 045]
  Pañcāti evaṁ gabbhasahassapaṭimaṇḍito ahosi. Sā "suddhapāsādova na sobhatī"ti
  taṁ parivāretvā pañca duvaḍḍhagehasatāni, pañca cūḷapāsādasatāni, pañca
  dīghasālāsatāni ca kārāpesi. Vihāramaho catūhi māsehi niṭṭhānaṁ agamāsi.
      Mātugāmattabhāve ṭhitāya visākhāya viya aññissā buddhasāsane
  dhanapariccāgo nāma natthi, purisattabhāve ṭhitassa anāthapiṇḍikassa viya
  aññassāti. So hi catupaṇṇāsakoṭiyo visajjetvā sāvatthiyā dakkhiṇabhāge
  anurādhapurassa mahāvihārassa sadise ṭhāne jetavanamahāvihāraṁ nāma kāresi.
  Visākhā sāvatthiyā pācīnabhāge uttamadeviyā 1- vihārasadise ṭhāne pubbārāmaṁ
  nāma kāresi. Bhagavā imesaṁ dvinnaṁ kulānaṁ anukampāya sāvatthiyaṁ nissāya
  viharanto imesu dvīsu vihāresu nibaddhavāsaṁ vasi. Ekaṁ antovassaṁ jetavane
  vasati, ekaṁ pubbārāme. Tasmiṁ samaye pana bhagavā pubbārāme viharati. Tena
  vuttaṁ "pubbārāme migāramātupāsāde"ti.
      Vāseṭṭhabhāradvājāti vāseṭṭho ca sāmaṇero bhāradvājo ca.
  Bhikkhūsu parivasantīti teneva titthiyaparivāsaṁ vasanti, na āpattiparivāsaṁ.
  Aparipuṇṇavassattā pana bhikkhubhāvaṁ paṭṭhayamānā vasanti. Tenāha "bhikkhubhāvaṁ
  ākaṅkhamānā"ti, ubhopi hete udiccabrāhmaṇamahāsālakule nibbattā,
  cattāḷīsacattāḷīsakoṭivibhavā tiṇṇaṁ vedānaṁ pāragū majjhimanikāye vāseṭṭhasuttaṁ
  sutvā saraṇaṁ gatā, tevijjasuttaṁ sutvā pabbajitvā imasmiṁ kāle bhikkhubhāvaṁ
  ākaṅkhamānā parivasanti. Abbhokāse caṅkamatīti uttaradakkhiṇena āyatassa
  pāsādassa puratthimabhāge pāsādacchāyāyaṁ yantarajjūhi ākaḍḍhiyamānaṁ
  ratanasatubbedhaṁ suvaṇṇāgghikaṁ viya anilapathe vidhāvantīhi chabbaṇṇāhi buddharasmīhi
  sobhayamāno aparāparaṁ caṅkamati.
      [113] Anucaṅkamiṁsūti añjaliṁ paggayha onatasarīrā hutvā
  anuvattamānā caṅkamiṁsu. Vāseṭṭhaṁ āmantesīti so tesaṁ paṇḍitataro gahetabbaṁ
  visajjetabbañca jānāti, tasmā taṁ āmantesi. Tumhe khvatthāti tumhe kho

  *  *  *  *  *  *
  Footnote: 1 chaṂa. uttaradeviyā
-------------------------------------------------
[page 046]
  Attha. Brāhmaṇajaccāti brāhmaṇajātikā. Brāhmaṇakulīnāti brāhmaṇesu kulīnā
  kulasampannā. Brāhmaṇakulāti brāhmaṇakulato, bhogādisampannaṁ brāhmaṇakulaṁ
  pahāyāti attho. Na akkosantīti dasavidhena akkosavatthunā na akkosanti.
  Na paribhāsantīti nānāvidhāya paribhavakathāya na paribhāsantīti 1- attho. Iti bhagavā
  "brāhmaṇā ime sāmaṇere akkosanti paribhāsantī"ti jānamānova pucchati.
  Kasmā? ime mayā apucchitā paṭhamataraṁ na kathessanti, akathite kathā na
  Samuṭṭhātīti kathāsamuṭṭhāpanatthāya.
      Tagghāti ekaṁsavacanena nipāto, ekaṁseneva no bhante brāhmaṇā
  akkosanti paribhāsantīti vuttaṁ hoti. Attarūpāyāti attano anurūpāya.
  Paripuṇṇāyāti yathāruciṁ padabyañajanāni āropetvā āropetvā pūritāya. 2-
  No aparipuṇṇāyāti antarā aṭṭhapitāya nirantaraṁ pavattāya.
      Kasmā pana brāhmaṇā ime sāmaṇere akkosantīti. Appatiṭṭhatāya.
  Ime hi sāmaṇerā aggabrāhmaṇānaṁ puttā tiṇṇaṁ vedānaṁ pāragū jambudīpe
  brāhmaṇānaṁ antare pākaṭā sambhāvitā. Tesaṁ pabbajitattā aññe bahū
  brāhmaṇaputtā pabbajiṁsu. Athakho brāhmaṇā "appatiṭṭhā mayaṁ jātā"ti
  imāya appatiṭṭhatāya gāmadvārepi antogāmepi te disvā "tumhehi
  brāhmaṇasamayo bhinno muṇḍasamaṇakassa pacchato pacchato rasagiddhā hutvā vicarathā"ti
  ādīni ceva pāliyaṁ āgatāni "brāhmaṇova seṭṭho vaṇṇo"ti ādīni ca
  vatvā akkosanti. Sāmaṇerā tesu akkosantesupi kopaṁ vā āghātaṁ vā
  akatvā kevalaṁ bhagavatā puṭṭhattā 3- "taggha no bhante brāhmaṇā akkosanti
  paribhāsantī"ti ārocesuṁ. Atha ne bhagavā akkosanākāraṁ pucchanto yathākathaṁ
  pana voti pucchati. Te ācikkhantā brāhmaṇā bhanteti ādimāhaṁsu.
      Tattha seṭṭho vaṇṇoti jātigottādīnaṁ paññāpanaṭṭhāne
  brāhmaṇova seṭṭhoti dassenti. Hīnā aññe vaṇṇāti itare tayo vaṇṇā
  hīnā lāmakāti vadanti. Sukkoti paṇḍaro. Kaṇhoti kāḷako. Sujjhantīti

  *  *  *  *  *  *
  Footnote: 1 Sī. garahanti 2 chaṂa. paripūritāya 3 chaṂa. puṭṭhā
-------------------------------------------------
[page 047]
  Jātigottādīnaṁ paññāpanaṭṭhāne sujjhanti. Brahmuno puttāti mahābrahmuno
  puttā. Orasā mukhato jātāti ure vasitvā mukhato nikkhantā, ure katvā
  saṁvaḍḍhitāti vā orasā. Brahmajāti brahmato nibbattā. Brahmanimmitāti
  brahmunā nimmitā. Brahmadāyādāti brahmuno dāyādā. Hīnamatthavaṇṇaṁ
  ajjhūpagatāti hīnaṁ vaṇṇaṁ ajjhūpagatā attha. Muṇḍake samaṇaketi nindantā
  jigucchantā vadanti, na muṇḍakamattañceva samaṇamattañca sandhāya. Ibbheti
  gahapatike. Kaṇheti kāḷake. Bandhūti mārassa bandhubhūte mārapakkhike.
  Pādāpacceti mahābrahmuno pādānaṁ 1- apaccabhūte, pādato jāteti adhippāyo.
      [114] "taggha Vo vāseṭṭha brāhmaṇā porāṇaṁ asarantā
  evamāhaṁsū"ti ettha voti nipātamattaṁ, sāmivacanaṁ vā, tumhākaṁ brāhmaṇāti
  attho. Porāṇanti porāṇakaṁ aggaññaṁ lokuppatticariyavaṁsaṁ. Asarantāti
  ajānamānā. 2- Idaṁ vuttaṁ hoti, ekaṁsena vo vāseṭṭha brāhmaṇā porāṇaṁ
  lokuppattiṁ ananussarantā ajānantā evaṁ vadantīti. "dissanti Kho panā"ti
  evamādi tesaṁ laddhibhindanatthāya vuttaṁ. Tattha brāhmaṇiyoti brāhmaṇānaṁ
  puttapaṭilābhatthāya āvāhavivāhavasena kulaṁ ānītā brāhmaṇiyo dissanti.
  Tā kho panetā aparena samayena utuniyopi honti, sañjātapupphāti attho.
  Gabbhiniyoti sañjātagabbhā. Vijāyamānāti puttadhītaro janayamānā. Pāyamānāti
  dārake thaññaṁ pāyantiyo. Yonijāva samānāti brāhmaṇīnaṁ passāvamaggena
  jātāva samānā. Evamāhaṁsūti evaṁ vadanti. Kathaṁ? "brāhmaṇova seṭṭho
  vaṇṇo .pe. Brahmadāyādā"ti. Yadi pana tesaṁ saccaṁ vecanaṁ siyā,
  brāhmaṇīnaṁ kucchi mahābrahmuno uro bhāveyya, brāhmaṇīnaṁ tassāva maggo
  mahābrahmuṇo mukhaṁ bhaveyya, na kho panetaṁ evaṁ daṭṭhabbaṁ. Tenāha "te
  ca brahmānañceva abbhācikkhantī"ti ādi.

  *  *  *  *  *  *
  Footnote: 1 Sī. pādā 2 chaṂa., i. assaramānā
-------------------------------------------------
[page 048]
                           Catuvaṇṇasuddhivaṇṇanā
      [115] Ettāvatā "mayaṁ mahābrahmuno ure vasitvā mukhato
  nikkhantāti vattuṁ mā labhantū"ti imaṁ mukhacchedakavādaṁ vatvā puna cattāropi
  vaṇṇā kusale dhamme samādāya vattantāva sujjhantīti dassanatthaṁ cattārome
  vāseṭṭha vaṇṇāti ādimāha. Akusalasaṁkhātāti akusalāti saṁkhātā akusalaṭṭhoāsabhūtā
  vā. Esa nayo sabbattha. Nālamariyāti ariyabhāve asamatthā. Kaṇhāti
  pakatikāḷakā. Kaṇhavipākāti vipākopi nesaṁ kaṇho dukkhoti attho. Khattiyepi
  teti khattiyamhipi te. Ekacceti ekasmiṁ. Esa nayo sabbattha. Sukkāti
  nikkilesabhāvena paṇḍaRā. Sukkavipākāti vipākopi nesaṁ sukko sukhoti attho.
      [116] Ubhayavokiṇṇesu vattamānesūti ubhayesu vokiṇṇesu missībhūtesu
  hutvā vattamānesu. Katamesu ubhayesūti kaṇhasukkesu dhammesu viññūgarahitesu
  ceva viññūpasatthesu ca. Yadettha brāhmaṇā evamāhaṁsūti ettha etesu
  kaṇhasukkadhammesu vattamānāpi brāhmaṇā yadetaṁ evaṁ vadanti "brāhmaṇova seṭṭho
  vaṇṇo"ti ādi. Tantesaṁ 1- viññū nānujānantīti ye loke paṇḍitā, te
  nānumodanti, nappasaṁsantīti attho. Taṁ kissa hetu. Imesañhi vāseṭṭhāti
  ādimhi ayaṁ saṁkhepattho: yaṁ vuttaṁ nānujānantīti, taṁ kasmāti ce. Yasmā
  imesaṁ catunnaṁ vaṇṇanaṁ yo bhikkhu arahaṁ .pe. Sammadaññā vimutto, so
  tesaṁ aggamakkhāyati, teneva 2- evarūpā tasmā tesaṁ viññū nānujānanti.
      Arahanti ādipadesu cettha kilesānaṁ ārakattāhīhi kāraṇehi arahaṁ.
  Āsavānaṁ khīṇattā khīṇāsavo. Satta sekkhā puthujjanakalyāṇakā ca
  brahmacariyavāsaṁ vasanti nāMa. Ayaṁ pana vuṭṭhavāsoti vusitvā. Catūhi maggehi catūsu
  saccesu parijānanādikaraṇīyaṁ kataṁ assāti katakaraṇīyo. Kilesabhāro ca khandhabhāro
  ca ohito assāti ohitabhāro. Ohitoti ohārito. 3- Sundaro attho, sako
  vā atthoti sadattho, anuppatto sadattho etenāti anuppattasadattho.

  *  *  *  *  *  *
  Footnote: 1 chaṂa., i. taṁ nesaṁ 2 chaṂa. te ca na 3 Sī. otārito
-------------------------------------------------
[page 049]
  Bhavasaññojanaṁ vuccati taṇhā, sā parikkhīṇā assāti parikkhīṇabhavasaññojano.
  Sammadaññā vimuttoti sammā hetunā kāraṇena 1- jānitvā vimutto.
  Janetasminti jane etasmiṁ, imasmiṁ loketi attho. Diṭṭhe ceva dhamme
  abhisamparāyañcāti idhattabhāve ca parattabhāve ca.
      [117] Anantarāti antaravirahitā, attano kulena sadisāti attho.
  Anuyantāti 2- vasavattino. Nipaccakāranti mahallakatarā nipaccakāraṁ dassenti.
  Daharatarā abhivādanādīni karonti. Tattha sāmīcikammanti taṁtaṁvattakaraṇādi
  anucchavikakammaṁ.
      [118] Niviṭṭhāti abhiniviṭṭhā acalaṭṭhitā. Kassa pana evarūpā saddhā
  hotīti. Sotāpannassa. So hi niviṭṭhasaddho asinā sīse chijjamānepi 3-
  buddho abuddhoti vā, dhammo adhammoti vā, saṁgho asaṁghoti vā na vadati.
  Patiṭṭhitasaddhova hoti sūrambaṭṭho viya.
      So kira satthu dhammadesanaṁ sutvā sotāpanno hutvā gehaṁ agamāsi.
  Atha māro dvattiṁsavaralakkhaṇapaṭimaṇḍitaṁ buddharūpaṁ māpetvā tassa gharadvāre
  ṭhatvā "satthā āgato"ti sāsanaṁ pahiṇi. Sūro cintesi "ahaṁ idāneva satthu
  santike dhammaṁ sutvā āgato, kiṁ nu kho bhavissatī"ti upasaṅkamitvā satthu
  saññāya vanditvā aṭṭhāsi. Māro āha "ambaṭṭha yaṁ te mayā `rūpaṁ aniccaṁ
  .pe. Viññānaṁ aniccan'ti kathitaṁ, taṁ dukkathitaṁ. Anupadhāretvāva hi mayā
  etaṁ vuttaṁ. Tasmā tvaṁ' rūpaṁ niccaṁ .pe. Viññāṇaṁ niccan'ti gaṇhāhī"ti.
  Sūro 4- cintesi "aṭṭhānametaṁ yaṁ buddhā anupadhāretvā apaccakkhaṁ katvā kiñci
  katheyyuṁ, addhāyaṁ mayhaṁ vicchindajananatthaṁ māro āgato"ti. Tato naṁ "tvaṁ
  mārosī"ti āha. So musāvādaṁ kātuṁ nāsakkhi. "āma Mārosmī"ti paṭijānāti.
  "kasmā Āgatosī"ti. Tava saddhācālanatthanti āha. "kañha Pāpima tvaṁ tāva
  eko tiṭṭha, tādisānaṁ mārānaṁ sataṁpi sahassaṁpi satasahassaṁpi mama saddhaṁ

  *  *  *  *  *  *
  Footnote: 1 Sī. hetunā nayena kāraṇena 2 chaṂa., i. anuyttā
  3 chaṂa., i. chejjamānepi 4 chaṂa. so
-------------------------------------------------
[page 050]
  Cāletuṁ asamatthaṁ, maggena āgatasaddhā nāma thirā silāpaṭhaviyaṁ patiṭṭhitasineru
  viya acalā hoti, kiṁ tvaṁ etthā"ti accharaṁ pahari. So ṭhātuṁ asakkonto
  tattheva antaradhāyi. Evarūpaṁ saddhaṁ sandhāyetaṁ vuttaṁ "niviṭṭhā"ti.
      Mūlajātā patiṭṭhitāti maggamūlassa sañjātattā tena mūlena
  patiṭṭhitā. Daḷhāti thiRā. Asaṁhāriyāti sunikhātaindakhīlo viya kenaci cāletuṁ
  asakkuṇeyyā. Tassetaṁ kallaṁ vacanāyāti tassa ariyasāvakassa yuttametaṁ vattuṁ.
  Kinti? "bhagavatomhi putto oraso"ti evamādi. So hi bhagavantaṁ nissāya
  Ariyabhūmiyaṁ jātoti bhagavato putto. Ure vasitvā mukhato nikkhantadhammaghosavasena
  maggaphalesu patiṭṭhitattā oraso mukhato jāto. Ariyadhammato jātattā
  ariyadhammena ca nimmitattā dhammajo dhammanimmito. Navalokuttaradhammadāyajjaṁ 1-
  arahatīti dhammadāyādo.
      Taṁ kissa hetūti yadetaṁ "bhagavatomhi putto"ti vatvā "dhammajo
  dhammanimmito"ti vuttaṁ, taṁ kasmāti ce. Idānissa atthaṁ dassento tathāgatassa
  hetanti ādimāha. Tattha "dhammakāyo itipī"ti kasmā tathāgato "dhammakāyo"ti
  vutto. Tathāgato hi tepiṭakaṁ buddhavacanaṁ hadayena cintetvā vācāya abhinīhari.
  Tenassa kāyo dhammamayattā dhammova. Iti dhammo kāyo assāti dhammakāyo.
  Dhammakāyattāeva brahmakāyo. Dhammo hi seṭṭhaṭṭhena brahmāti vuccati.
  Dhammabhūtoti dhammasabhāvo. Dhammabhūtattāeva brahmabhūto.
      [119] Ettāvatā bhagavā seṭṭhacchedakavādaṁ dassetvā idāni
  aparenapi nayena seṭṭhacchedakavādameva dassetuṁ hoti kho so vāseṭṭhā
  samayoti ādimāha. Tattha saṁvaṭṭavivaṭṭakathā brahmajāle vitthāritāva. Itthattaṁ
  āgacchantīti itthabhāvaṁ manussattaṁ āgacchanti. Tedha honti manomayāti te
  idha manussaloke nibbattamānāpi opapātikā hutvā maneneva nibbattāti
  manomayā. Brahmaloke viya idhāpi tesaṁ pītiyeva āhārakiccaṁ sādhetīti
  pītibhakkhā. Eteneva nayena sayaṁpabhādīnipi veditabbāni.

  *  *  *  *  *  *
  Footnote: 1 Sī......ḍāyādaṁ
-------------------------------------------------
[page 051]
                         Rasapaṭhavipātubhāvavaṇṇanā
      [120] Ekodakībhūtanti sabbaṁ cakkavāḷaṁ ekodakameva bhūtaṁ.
  Andhakāti tamo. Andhakāratimisāti cakkhuviññāṇuppattinivāraṇena andhabhāvakaraṇaṁ
  bahalatamaṁ.
      Samantānīti 1- patiṭṭhāti samantato patthari. Payatattassāti tattassa
  khīrassa. Vaṇṇasampannāti vaṇṇena sampannā. Kaṇṇikārapupphasadiso hissā
  vaṇṇo ahosi. Gandhasampannāti gandhena sampannā dibbagandhaṁ vāyati.
  Rasasampannāti rasena sampannā pakkhittadibbojā viya hoti. Khuddamadhunti
  khuddakamakkhikāhi katamadhuṁ. Aneḷakanti niddosaṁ makkhikaṇḍakavirahitaṁ. Lolajātikoti
  lolasabhāvo. Atītānantarepi kappe loloyeva. Ambhoti acchariyajāto āha.
  Kimevidaṁ bhavissatīti vaṇṇopissā manāpo gandhopi, raso panassā kīdiso
  bhavissatīti attho. Yo tattha uppannalobho, so rasapaṭhaviṁ aṅguliyā sāyi,
  aṅguliyā gahetvā jivhagge ṭhapesi.
      Acchādesīti jivhagge ṭhapitamattā satta rasaharaṇīsahassāni pharitvā
  manāpā hutvā tiṭṭhati. Taṇhā cassa okkamīti tattha cassa rasataṇhā
  uppajjati.
                       Candimasuriyādipātubhāvavaṇṇanā
      [121] Āluppakārakaṁ upakkamiṁsu paribhuñjitunti ālopaṁ katvā
  piṇḍe piṇḍe chinditvā paribhuñjituṁ ārabhiṁsu. Candimasuriyāti candimā ca
  suriyo ca. Pāturahesunti pātubhaviṁsu.
      Ko pana tesaṁ paṭhamaṁ pātubhavi, ko kasmiṁ vasati, kassa kiṁ pamāṇaṁ,
  ko upari, ko sīghaṁ gacchati, katī nesaṁ vīthiyo, kathaṁ caranti, kittake ṭhāne

  *  *  *  *  *  *
  Footnote: 1 chaṂa. samatanī
-------------------------------------------------
[page 052]
  Ālokaṁ karontīti. Na ubho ekato pātubhavanti. Suriyo paṭhamataraṁ paññāyati.
  Tesaṁ hi sattānaṁ sayaṁpabhāya antarahitāya andhakāro ahosi. Te bhītatasitā
  "bhaddakaṁ vatassa sace āloko pātubhaveyyā"ti cintayiṁsu. Tato mahājanassa
  sūrabhāvaṁ janayamānaṁ suriyamaṇḍalaṁ uṭṭhahi. Tenevassa suriyoti nāmaṁ ahosi.
  Tasmiṁ divasaṁ ālokaṁ katvā atthaṅgate puna andhakāro ahosi. Te "bhaddakaṁ
  vatassa sace añño āloko uppajjeyyā"ti cintayiṁsu. Atha nesaṁ chandaṁ
  ñatvāva candamaṇḍalaṁ uṭṭhahi. Tenevassa candoti nāmaṁ ahosi.
      Tesu cando antomaṇivimāne vasati. Taṁ bahi rajatena parikkhittaṁ.
  Ubhayaṁpi sītalameva hoti. Suriyo antokanakavimāne vasati. Taṁ bāhiraṁ phalikaparikkhittaṁ
  hoti. Ubhayaṁpi uṇhameva.
      Pamāṇato cando ujukaṁ ekūnapaññāsayojano. Parimaṇḍalato tīhi
  yojanehi ūnadiyaḍḍhasatayojano. Suriyo ujukaṁ paññāsayojano, parimaṇḍalato
  diyaḍḍhasatayojano.
      Cando heṭṭhā suriyo upari, antarā nesaṁ yojanaṁ hoti. Candassa
  heṭṭhimantato suriyassa uparimantato yojanasataṁ hoti.
      Cando ujukaṁ saṇikaṁ gacchati, tiriyaṁ sīghaṁ. Dvīsu passesu nakkhattatārakā
  gacchanti. Cando dhenu viya vacchaṁ taṁ taṁ nakkhattaṁ upasaṅkamati. Nakkhattāni
  pana attano ṭhānaṁ na vijahanti. Suriyassa ujukagamanaṁ sīghaṁ, tiriyaṁ
  gamanaṁ dandhaṁ. So kāḷapakkhauposathato pāṭipadadivase yojanānaṁ satasahassaṁ
  candamaṇḍalaṁ ohāya gacchati. Atha cando lekhā viya pañañāyati. Pakkhassa dutiyāya
  satasahassanti evaṁ yāva uposathadivasā satasahassaṁ satasahassaṁ ohāya gacchati.
  Atha cando anukkamena vaḍḍhitvā uposathadivase paripuṇṇo hoti. Puna
  pāṭipadadivase yojanānaṁ satasahassaṁ dhāvitvā gaṇhāti. Dutiyāya satasahassanti
  evaṁ yāva uposathadivasā satasahassaṁ satasahassaṁ dhāvitvā gaṇhāti. Atha cando
  anukkamena hāyitvā uposathadivase sabbaso na paññāyati. Candaṁ heṭṭhā
  katvā suraṁyo upari hoti. Mahatiyā pātiyā khuddakabhājanaṁ viya candamaṇḍalaṁ
-------------------------------------------------
[page 053]
  Pithiyati. Majjhantike gehacchāyā viya candassa chāyā na paññāyati. So
  chāyāya apaññāyamānāya dūre ṭhitānaṁ divā padīpo viya sayaṁpi na paññāyati.
      Kati nesaṁ vīthiyoti ettha pana ajavīthi nāgavīthi govīthīti tisso
  vīthiyo honti. Tattha ajānaṁ udakaṁ paṭikūlaṁ hoti, taṁ hi hatthināgānaṁ manāpaṁ.
  Gunnaṁ sītuṇhasamatāya phāsu hoti. Tasmā yaṁ kālaṁ candimasuriyā ajavīthiṁ
  ārūhanti, tadā devo ekabindumpi na vassati. Yadā nāgavīthiṁ ārohanti,
  tadā bhinnaṁ viya nabhaṁ paggharati. Yadā govīthiṁ ārūhanti, tadā utusamatā
  sampajjati, candimasuriyā cha māse sineruto bahi nikkhamanti, cha māse anto
  vicaranti. Te hi āsāḷhamāse sinerusamīpena caranti. 1- Tato pare dve māse
  nikkhamitvā bahi carantā 2- paṭhamakattikamāse majjhena gacchanti. Tato
  cakkavāḷābhimukhā gantvā tayo māse cakkavāḷasamīpena caritvā puna nikkhamitvā
  citramāse majjhena gantvā tato apare 3- māse sinerūbhimukhā pakkhanditvā puna
  āsāḷhe sinerusamīpena caranti.
      Kittake ṭhāne ālokaṁ karontīti. Ekappahārena tīsu dīpesu ālokaṁ
  karonti. Kathaṁ? imasmiṁ hi dīpesuriyuggamanakālo pubbavidehe majjhantiko
  hoti, uttarakurūsu atthaṅgamanakālo, amaragoyāne majjhimayāmo. Pubbavidehamhi
  uggamanakālo uttarakurūsu majjhantiko hoti, 4- amaragoyāne atthaṅgamanakālo,
  idha majjhimayāmo. Uttarakurūsu uggamanakālo amaragoyāne majjhantiko, idha
  atthaṅgamanakālo, pubbavidehe majjhimayāmo. Amaragoyānadīpe uggamanakālo
  idha majjhantiko, pubbavidehadīpe 5- atthaṅgamanakālo, uttarakurūsu majjhimayāmoti.
      Nakkhattāni tārakarūpānīti kattikādinakkhattāni ceva sesatārakarūpāni
  ca candimasuriyehi saddhiṁyeva pāturahesuṁ. Rattindivāti tato suriyatthaṅgamanato yāva
  aruṇuggamanā ratti, aruṇuggamanato yāva suriyatthaṅgamanā divāti evaṁ rattindivā
  paññāyiṁsu. Atha pañcadasa rattiyo aḍḍhamāso, dve aḍḍhamāsā māsoti evaṁ

  *  *  *  *  *  *
  Footnote: 1 chaṂa., vicaranti 2 chaṂa. vicarantā 3 chaṂa. dve
  4 chaṂa. hotīti saddo na dissati 5 chaṂa. pubbavidehe
-------------------------------------------------
[page 054]
  Māsaḍḍhamāsā paññāyiṁsu. Atha cattāro māsā utu, tayo utū saṁvacacharoti evaṁ
  utusaṁvaccharā paññāyiṁsu.
      [122] Vaṇṇavevaṇṇatā cāti vaṇṇassa vivaṇṇabhāvo. Tesaṁ
  vaṇṇātimānapaccayāti tesaṁ vaṇṇaṁ ārabbha uppannātimānapaccayā.
  Mānātimānajātikānanti punappunaṁ uppajjamānamānātimānasabhāvānaṁ. Rasapaṭhaviyāti 1-
  sampannarasattā rasāti laddhanāmāya paṭhaviyā. Anutthuniṁsūti anubhāsiṁsu. Aho
  rasanti aho amhākaṁ madhurarasaṁ antarahitaṁ. Aggaññaṁ akkharanti lokuppattivaṁsakathaṁ.
  Anusarantīti anugacchanti.
                       Bhūmipappaṭakapātubhāvādivaṇṇanā
      [123] Evameva pāturahosīti ediso hutvā uṭṭhahi, antovāpiyaṁ
  udake chinne sukkhakalalapaṭalaṁ viya ca uṭṭhahi.
      [124] Padālatāti ekā madhurarasā bhaddalatā. 2- Kalambakāti
  nāḷikā. Ahu vata noti madhurarasā vata no padālatā ahosi. Ahāyi vata
  noti sā no etarahi antarahitāti.
                       Akaṭṭhapākasālipātubhāvavaṇṇanā
      [125] Akaṭṭhapākoti akaṭṭheyeva bhūmibhāge uppanno. Akaṇoti
  nikkoṇḍako. 3- Athūsoti nitthūso. Sugandhoti dibbagandhaṁ vāyati. Taṇḍulapphaloti
  parisuddhaṁ paṇḍaraṁ taṇḍulapphalameva phalati. Pakkaṁ paṭiviruḷhanti sāyaṁ gahitaṭṭhānaṁ
  pāto pakkaṁ hoti, punaviruḷhaṁ pākatikameva 4- gahitaṭṭhānaṁ na paññāyati. Nāpadānaṁ
  paññāyatīti alāyitaṁ hutvā anūnameva paññāyati.

  *  *  *  *  *  *
  Footnote: 1 chaṂa. rasāya paṭhaviyā 2 chaṂa. bhaddālatā 3 chaṂa., i. nikkuṇḍako
  4 chaṂa., i. paṭipākatikameva
-------------------------------------------------
[page 055]
                       Itthīpurisaliṅgapātubhāvavaṇṇanā
      [126] Itthiyā cāti yā pubbe manussakāle itthī, tassā
  itthīliṅgaṁ pātubhavati, pubbe purisassa purisaliṅgaṁ. Mātugāmo 1- hi
  purisattabhāvaṁ labhanto anupubbena purisattapaccaye dhamme pūretvā labhati. Puriso
  itthattabhāvaṁ labhanto kāmamicchācāraṁ 2- nissāya labhati. Tadā pana pakatiyā
  mātugāmassa itthīliṅgaṁ, purisassa purisaliṅgaṁ pāturahosi. Upanijjhāyatanti 3-
  upanijjhāyantānaṁ olokentānaṁ. Pariḷāhoti rāgapariḷāho. Seṭṭhinti chārikaṁ.
  Nibbuyhamānāyāti niyyamānāya.
                        Methunadhammasamācāravaṇṇanā
      [127] Adhammasammatanti taṁ paṁsukhipanādikaṁ adhammoti sammataṁ. Tadetarahi
  dhammasammatanti taṁ idāni dhammoti sammataṁ, dhammoti taṁ gahetvā vicaranti. Tathā
  hi ekaccesu janapadesu kalahaṁ kurumānā itthiyo "tvaṁ kasmā kathesi, yā
  gomayapiṇḍamattaṁpi nālatthā"ti vadanti. Pātabyatanti sevitabbataṁ. Sannidhikārakanti
  sannidhiṁ katvā. Apadānaṁ paññāyitthāti chinnaṭṭhānaṁ onameva hutvā paññāyittha.
  Saṇḍasaṇḍāti ekekasmiṁ ṭhāne kalāpabandhā viya gumbagumbā hutvā.
                           Sālivibhāgavaṇṇanā
      [128] Mariyādaṁ ṭhapeyyāmāti sīmaṁ ṭhapeyyāMa.
      [129] Yatra hi nāmāti yo hi nāMa. Pāṇinā pahariṁsūti tayo
  vāre vacanaṁ aggaṇhantaṁ pāṇinā pahariṁsu. Tadagge kho panāti 4- taṁ aggaṁ katvā.

  *  *  *  *  *  *
  Footnote: 1 chaṂa., i. mātugāmo nāma 2 chaṂa. kāmesumicchācāraṁ
  3 dī. pāṭi. 11/76 upanijjhāyantānaṁ, chaṂa. upanijjhāyataṁ 4 chaṂa. tadagge khoti
-------------------------------------------------
[page 056]
                          Mahāsammatarājavaṇṇanā
      [130] Khīyitabbaṁ khīyeyyāti pakāsetabbaṁ pakāseyya, khipitabbaṁ
  khipeyya, hāretabbaṁ hāreyyāti vuttaṁ hoti. Yonesaṁ sattoti yo etesaṁ
  satto. Ko pana soti. Amhākaṁ bodhisatto. Sālīnaṁ bhāgaṁ anuppadassāmāti
  mayaṁ ekekassa khettato ambaṇambaṇaṁ āharitvā tuyhaṁ sālibhāgaṁ dassāma, tayā
  kiñci kammaṁ na kātabbaṁ, tvaṁ amhākaṁ jeṭṭhakaṭṭhāne tiṭṭhāti.
      [131] Akkharaṁ upanibbattanti saṅkhāsamaññāpaññattivohāro
  uppanno. Khattiyo khattiyotveva dutiyaṁ akkharanti na kevalaṁ akkharameva, te
  panassa khettasāmi noti tīhi saṅkhehi abhisekampi akaṁsu. Rañjetīti sukheti
  piṇeti. Aggaññenāti agaganti ñātena, agge vā ñātena lokuppattisamaye
  uppannena abhinibbatti ahosīti.
                         Brāhmaṇamaṇḍalādivaṇṇanā
      [132] Vītaṅgārā vītadhūmāti pacitvā khātitabbābhāvato vigatadhūmaṅgāRā.
  Pannamusalāti koṭṭetvā pacitabbābhāvato patitamusalā. Ghāsamesamānāti 1-
  bhikkhācariyavasena yāgubhattaṁ pariyesantā. Tamenaṁ manussā disvāti te ete
  manussā passitvā. Anabhisambhuṇamānāti asahamānā asakkontā. Ganthe
  karontāti tayo vede abhisaṅkharontā ceva vācentā ca. Acchantīti vasanti,
  "acchentī"tipi pāṭho. Esevattho. Hīnasammatanti mante dhārenti "mante
  vācentī"ti kho vāseṭṭha idaṁ tena samayena hīnasammataṁ. Tadetarahi seṭṭhasammatanti
  taṁ idāni "ettake mante dhārenti ettake mante vācentī"ti seṭṭhasammataṁ
  jātaṁ. Brāhmaṇamañḍalassāti brāhmaṇagaṇassa.

  *  *  *  *  *  *
  Footnote: 1 Sī., i., ka. ghāsamesanā
-------------------------------------------------
[page 057]
                           Vessamaṇḍalavaṇṇanā
      [133] Methunaṁ dhammaṁ samādāyāti methunadhammaṁ samādiyitvā. Visu
  kammante 1- payojesunti gopakakammavāṇijakammādike 2- vissute uggate kammante
  payojesuṁ.
                           Suddamaṇḍalavaṇṇanā
      [134] Suddā suddāti tena luddācārakammakhuddācārakammunā
  suddaṁ suddanti 3- lahuṁ lahuṁ kucchitaṁ gacchanti, vinassantīti attho.
      [135] Ahu khoti hoti kho. Sakaṁ dhammaṁ garahamānoti na
  setacchattaṁ ussāpanamattena sujjhituṁ sakkāti evaṁ attano khattiyadhammaṁ
  nindamāno. Esa nayo sabbattha. "imehi Kho vāseṭṭha catūhi maṇḍalehī"ti
  iminā idaṁ dasseti "samaṇamaṇḍalaṁ nāma visuṁ natathi, yasmā 4- pana na sakkā
  jātiyā sujjhituṁ attano attano sammāpaṭipattiyāva suddhi hoti, tasmā imehi
  catūhi maṇḍalehi samaṇamaṇḍalassa abhinibbatti hoti. Imāni maṇḍalāni
  samaṇamaṇḍalaṁ anuvattanti, anuvattantāni ca dhammeneva anuvattananti, no
  adhammena. Samaṇamaṇḍalaṁ hi āgamma sammāpaṭipattiṁ pūretvā suddhiṁ pāpuṇantī"ti.
                          Duccaritādikathāvaṇṇanā
      [136] Idāni yathājātiyā na sakkā sujjhituṁ, sammāpaṭipattiyāva
  sujjhanti, tamatthaṁ pākaṭaṁ karonto khattiyopi kho vāseṭṭhāti desanaṁ
  ārabhi. Tattha micchādiṭṭhikammasamādānahetūti micchādiṭṭhivasena samādinnakammahetu,
  micchādiṭṭhikammassa vā samādānahetu.
      [137] Dvayakārīti kālena kusalaṁ karoti, kālena akusalanti evaṁ
  ubhayakārī. Sukhadukkhapaṭisaṁvedī hotīti ekakkhaṇe ubhayavipākadānaṭṭhānaṁ nāma natthi.

  *  *  *  *  *  *
  Footnote: 1 Sī. vissutakammante 2 chaṂa. gorakkha... 3 chaṂa. iti saddo na disusati
  4 Sī. sammā
-------------------------------------------------
[page 058]
  Yena pana akusalaṁ bahuṁ kataṁ hoti, kusalaṁ mandaṁ, so taṁ kusalaṁ nissāya
  khattiyakule vā brāhmaṇakule vā nibbatti. Atha naṁ akusalakammaṁ kāṇaṁpi karoti
  khujjaṁpi pīṭhasappiṁpi karoti. 1- So rajjassa va anaraho hoti, abhisittakāle vā
  evaṁbhūto bhoge paribhuñjituṁ na sakkoti. Aparassa maraṇakāle dve balavamallā viya
  te dvepi kusalākusalakammāni upaṭṭhahanti. Tesu akusalañce balavataraṁ hoti.
  Taṁ kusalaṁ paṭibāhitvā tiracchānayoniyaṁ nibbattāpeti. Kusalakammampi
  pavattivedanīyaṁ hoti. Tamenaṁ maṅgalahatthiṁ vā karoti maṅgalassaṁ vā maṅgalāsubhaṁ vā.
  So taṁ sampattiṁ anubhavati. Idaṁ sandhāya vuttaṁ "sukhadukkhapaṭisaṁvedī hotī"ti.
                       Bodhipakkhiyadhammabhāvanāvaṇṇanā
      [138] Sattannaṁ bodhipakkhiyānanti "cattāro satipaṭṭhānā"ti
  ādikoṭṭhāsavasena sattannaṁ, paṭipāṭiyā pana sattatiṁsāya bodhipakkhiyadhammānaṁ.
  Bhāvanamanvāyāti bhāvanaṁ anugantvā, paṭipajjitvāti attho. Parinibbāyatīti
  kilesaparinibbānena parinibbāti. 2- Iti bhagavā cattāro vaṇṇe dassetvā
  vinivattetvā paṭividdhacatusaccaṁ khīṇāsavameva devamanussesu seṭṭhaṁ katvā dasseti. 3-
      [140] Idāni tamevatthaṁ lokasammatassa brahmunopi vacanadassanānusārena
  daḷhaṁ katvā dassento imesaṁ hi vāseṭṭha catunnaṁ vaṇṇānanti
  ādimāha. "brahmunā Cesā"ti 4- ādi ambaṭṭhasutte vitthāritaṁ. Iti bhagavā
  ettakena iminā kathāmaggena seṭṭhacchedakavādameva dassetvā suttantaṁ
  vinivattetvā arahattanikūṭena desanaṁ niṭṭhapesi. Attamanā vāseṭṭhabhāradvājāti
  vāseṭṭhabhāradvājasāmaṇerāpi hi attamanā 5- tuṭṭhamanā "sādhu sādhū"ti bhagavato
  bhāsitaṁ abhinandiṁsu. Idameva suttantaṁ āvajjantā anumajjantā saha
  paṭisambhidāhi arahattaṁ pāpuṇiṁsūti.
                        Aggaññasuttavaṇṇanā niṭṭhitā
                            -----------

  *  *  *  *  *  *
  Footnote: 1 chaṂa., i. karotīti saddo na dissati 2 chaṂa. parinibbāyati
  3 chaṂa., i. dassesi 4 chaṂa., i. brahmunāpesā 5 chaṂa., i. sakamanā
-------------------------------------------------
[page 059]
                          5. Sampasādanīyasutta
                         sāriputtasīhanādavaṇṇanā
      [141] Evamme sutanti sampasādaniyasuttaṁ. Tatrāyaṁ anuttānapadavaṇṇanā:
      nāḷandāyanti nāḷandāti evaṁnāmake nagare, taṁ nagaraṁ gocaragāmaṁ
  katvā. Pāvārikambavaneti dussapāvārikaseṭṭhino ambavane. Taṁ kira tassa uyyānaṁ
  ahosi. So bhagavato dhammadesanaṁ sutvā bhagavati pasanno tasmiṁ uyyāne
  kuṭileṇamaṇḍapādipaṭimaṇḍitaṁ bhagavato vihāraṁ katvā niyyādesi. 1- So vihāro
  jīvakambavanaṁ viya "pāvārikambavanan"tveva saṅkhayaṁ gato, tasmiṁ pāvārikambavane
  viharatīti attho. Bhagavantaṁ etadavoca "evaṁ pasanno ahaṁ bhante bhagavatī"ti.
  Kasmā evaṁ avoca? attano uppannasomanassapavedanatthaṁ.
      Tatrāyaṁ anupubbikathā:- thero kira taṁdivasaṁ kālasseva sarīrapaṭijagganaṁ
  katvā sunivatthanivāsano pattacīvaramādāya pāsādikehi abhikkantādīhi
  devamanussānaṁ pasādaṁ āvahanto nāḷandavāsīnaṁ hitasukhamanubrūhanto piṇḍāya
  pavisitvā pacchābhattaṁ piṇḍapātapaṭikkanto vihāraṁ gantvā satthu vattaṁ
  dassetvā satthari gandhakuṭiṁ paviṭṭhe satthāraṁ vanditvā attano divāṭṭhānaṁ
  agamāsi. Tattha saddhivihārikantevāsikesu vattaṁ dassetvā paṭikkantesu
  divāṭṭhānaṁ sammajjitvā cammakhaṇḍaṁ 2- paññapetvā udakatumbato udakena
  hatthapāde sītale katvā tisandhipallaṅkaṁ ābhujitvā kālaparicchedaṁ katvā
  phalasamāpattiṁ samāpajji.
      So yathāparicchinnakālavasena samāpattito vuṭṭhāya attano guṇe
  anussarituṁ āraddho. Athassa guṇe anussarato sīlaṁ āpāthamāgataṁ. Tato
  paṭipāṭiyāva samādhipaññāvimuttivimuttiñāṇadassanaṁ. Paṭhamajjhānaṁ .pe.

  *  *  *  *  *  *
  Footnote: 1 chaṂa. niyyātesi 2 chaṂa. cammakkhaṇḍaṁ evamuparipi
-------------------------------------------------
[page 060]
  Catutthajjhānaṁ 1- ākāsānañcāyatanasamāpatti .pe. Nevasaññānāsaññāyatanasamāpatti
  vipassanāñāṇaṁ .pe. Dibbacakkhuñāṇaṁ .pe. Sotāpattimaggo sotāpattiphalaṁ
  .pe. Arahattamaggo arahattaphalaṁ atthapaṭisambhidā dhammapaṭisambhidā
  niruttipaṭisambhidā paṭibhāṇapaṭisambhidā sāvakapāramīñāṇaṁ. Ito paṭṭhāya
  kappasatasahassādhikassa asaṅkheyyassa upari anomadassibuddhassa pādamūle katābhinīhāraṁ
  ādiṁ katvā attano guṇe anussarato yāva nisinnapallaṅkā guṇā upaṭṭhahiṁsu.
      Evaṁ thero attano guṇe anussaramāno guṇānaṁ pamāṇaṁ vā
  paricchedaṁ vā daṭṭhuṁ nāsakkhi.
      So cintesi "mayhaṁ tāva padesañāṇe ṭhitassa sāvakassa guṇānaṁ
  pamāṇaṁ vā paricchedo vā natthi, ahaṁ pana yaṁ satthāraṁ uddissa pabbajito,
  kīdisā nukho tassa guṇā"ti dasabalassa guṇe anussarituṁ āraddho. So
  bhagavato sīlaṁ nissāya, samādhiṁ paññaṁ vimuttiṁ vimuttiñāṇadassanaṁ nissāya,
  cattāro satipaṭṭhāne nissāya, dasabalassa 2- cattāro sammappadhāne cattāro
  iddhipāde cattāro magge cattāri phalāni catasso paṭisambhidā
  catuyoniparicchedakañāṇaṁ cattāro ariyavaṁse nissāya dasabalassa guṇe anussarituṁ āraddho.
      Tathā pañaca padhāniyaṅgāni, pañacaṅgikaṁ sammasamādhiṁ, pañcindriyāni,
  pañca balāni, pañca nissaraṇīyā dhātuyo, pañca vimuttāyatanāni, pañca
  vimuttiparipācaniyā paññā, cha sārāṇīye 3- dhamme, cha anussatiṭṭhānāni, cha
  gārave, cha nissaraṇīyā 4- dhātuyo, cha sattavihāre, cha anuttariyāni, cha
  nibbedhabhāgiyā paññā, cha abhiññā, cha asādhāraṇañāṇāni, satta aparihānīye
  dhamme, satta ariyadhanāni, satta bojjhaṅge, satta sappurisadhamme, satta
  nijjaravatthūni, satta paññā, satta dakkhiṇeyyapuggale, satta khīṇāsavabalāni,
  aṭṭha paññāpaṭilābhahetū, aṭṭha sammattāni, aṭṭha lokadhammātikkame, aṭṭha
  ārabbhavatthūni, aṭṭha akkhaṇadesanā, aṭṭha mahāpurisavitakke, aṭṭha

  *  *  *  *  *  *
  Footnote: 1 chaṂa. catutthajjhānanti pāṭho na dissati 2 chaṂa., i. dasabalassāti pāṭho na dissati
  3 chaṂa. sāraṇīye, i. nissāraṇīye 4 chaṂa. nissaraṇiyā, i. nissāraṇīyā
-------------------------------------------------
[page 061]
  Abhibhāyatanāni, aṭṭha vimokkhe, nava yonisomanasikāramūlake dhamme, nava
  pārisuddhipadhāniyaṅgāni, nava sattāvāsadesanā, nava āghātapaṭivinaye, nava paññā, 1- nava
  nānattāni, nava anupubbavihāre, dasa nāthakaraṇe dhamme, dasa kasiṇāyatanāni,
  dasa kusalakammapathe. Dasa tathāgatabalāni, dasa sammattāni, dasa ariyavāse, dasa
  asekkhadhamme, ekādasa mettānisaṁse, dvādasa dhammacakkākāre, terasa
  dhutaṅgaguṇe, cuddasa buddhañāṇāni, pañcadasa vimuttiparipācaniye dhamme,
  soḷasavidhāanāpānassatiṁ, aṭṭhārasa buddhadhamme, ekūnavīsati paccavekkhaṇañāṇāni,
  catucattālīsa ñāṇavatthūni, paropaṇṇāsa kusaladhamme, sattasattati ñāṇavatthūni,
  catuvīsatikoṭisatasahassasamāpattiyo sañcāritamahāvajirañāṇaṁ 2- nissāya dasabalassa
  guṇe anussarituṁ ārabhi.
      Tasmiṁyeva ca divāṭṭhāne nisinnoyeva upari "aparaṁ pana bhante
  etadānuttariyan"ti āgamissanti soḷasa aparapaveṇiyadhammā, tepi nissāya
  anussarituṁ ārabhi. So "kusalapaññattiyaṁ anuttaro mayhaṁ satthā,
  āyatanapaññattiyaṁ anuttaro, gabbhāvakkantiyaṁ anuttaro, ādesanāvidhāsu anuttaro,
  dassanasamāpattiyaṁ anuttaro, puggalapaññattiyaṁ anuttaro, padhānesu anuttaro,
  paṭipadāsu anuttaro, bhassasamācāre anuttaro, purisasīlasamācāre anuttaro,
  anusāsanīvidhāsu anuttaro, parapuggalavimuttiñāṇe anuttaro, sassatavādesu 3-
  anuttaro, pubbenivāsañāṇe anuttaro, dibbacakkhuñāṇe anuttaro, iddhividhesu
  anuttaro, iminā ca iminā ca anuttaro"ti evaṁ dasabalassa guṇe
  anussaranto bhagavato guṇānaṁ neva antaṁ, na pamāṇaṁ passi. Thero attanopi
  tāva guṇānaṁ antaṁ vā pamāṇaṁ vā nāddasa, bhagavato guṇānaṁ kiṁ passissati.
      Yassa yassa hi paññā mahatī ñānaṁ visadaṁ, so so buddhaguṇe
  mahantato saddahati. Lokiyamahājano ukkāsitvāpi khipitvāpi "namo
  buddhānan"ti attano attano upanissaye ṭhatvā buddhānaṁ guṇe anussarati.
  Sabbalokiyamahājanato eko sotāpanno buddhaguṇe mahantato saddahati.

  *  *  *  *  *  *
  Footnote: 1 i. saññā 2 chaṂa....samāpattisañcāritā.... 3 i. sassatavāde
-------------------------------------------------
[page 062]
  Sotāpannānaṁ satatopi sahassatopi eko sakadāgāmī. Sakadāgāmīnaṁ satatopi
  sahassatopi eko anāgāmī. Anāgāmīnaṁ satatopi sahassatopi eko arahā
  buddhaguṇe mahantato saddahati. Avasesārahantehi asītimahātherā buddhaguṇe
  mahantato saddahanti. Asītimahātherehi cattāro mahātheRā. Catūhi mahātherehi
  dve aggasāvakā. Tesupi sāriputtatthero, sāriputtattheratopi eko
  paccekabuddho buddhaguṇe mahantato saddahati. Sace pana sakalacakkavāḷagabbhe
  saṅghāṭikaṇṇena saṅghāṭikaṇṇaṁ paharamānā 1- nisinnā paccekabuddhā buddhaguṇe
  anussareyyuṁ, tehi sabbehipi eko sabbaññubuddhova buddhaguṇe mahantato
  saddahati.
      Seyyathāpi nāma mahājano "mahāsamuddo gambhīro uttāno"ti
  jānanatthaṁ yottāni vaṭṭeyya, tattha koci byāmappamāṇaṁ yottaṁ vaṭṭeyya,
  koci dvebyāmaṁ .pe. Koci dasabyāmaṁ, koci vīsatibyāmaṁ, koci tiṁsabyāmaṁ,
  koci cattālīsabyāmaṁ, koci paññāsabyāmaṁ, koci satabyāmaṁ, koci sahassabyāmaṁ,
  koci caturāsītibyāmasahassaṁ. Te nāvaṁ āruyha samuddamajjhe uggatapabbatādimhi
  vā ṭhatvā attano attano yottaṁ otāreyyuṁ, tesu yassa yottaṁ byāmamattaṁ,
  so byāmamattaṭaṭhāneyeva udakaṁ jānāti .pe. Yassa caturāsītibyāmasahassaṁ,
  so caturāsītibyāmasahassaṭṭhāneyeva udakaṁ jānāti. Parato udakaṁ ettakanti
  na jānāti. Mahāsamudde pana na tattakaññeva udakaṁ, athakho anantamaparimāṇaṁ.
  Caturāsītiyojanasahassagambhīro hi mahāsamuddo, evameva ekabyāmayottato
  paṭṭhāya navabyāmayottena ñātaudakaṁ viya lokiyamahājanena diṭṭhabuddhaguṇā
  veditabbā. Dasabyāmayottena dasabyāmaṭṭhāne ñātaudakaṁ viya sotāpannena
  diṭṭhabuddhaguṇā. Vīsatibyāmayottena vīsatibyāmaṭṭhāne ñātaudakaṁ viya
  sakadāgāminā diṭṭhabudadhaguṇā. Tiṁsabyāmayottena tiṁsabyāmaṭṭhāne ñātaudakaṁ viya
  anāgāminā diṭṭhabuddhaguṇā. Cattālīsabyāmayottena cattālīsabyāmaṭṭhāne
  ñātaudakaṁ viya arahatā diṭṭhabuddhaguṇā. Paññāsabyāmayottena

  *  *  *  *  *  *
  Footnote: 1 chaṂa. pahariyamānā
-------------------------------------------------
[page 063]
  Paññāsabyāmaṭṭhāne ñātaudakaṁ viya asītimahātherehi diṭṭhabuddhaguṇā. Satabyāmayottena
  satabyāmaṭṭhāne ñātaudakaṁ viya catūhi mahātherehi diṭṭhabuddhaguṇā.
  Sahassabyāmayottena sahassabyāmaṭṭhāne ñātaudakaṁ viya mahāmoggallānattherena
  diṭṭhabuddhaguṇā. Caturāsītibyāmasahassayottena caturāsītibyāmasahassaṭṭhāne
  ñātaudakaṁ viya dhammasenāpatinā sāriputtattherena diṭṭhabuddhaguṇā. Tattha yathā so
  puriso mahāsamudde udakaṁ nāma na ettakaṁyeva, anantamaparimāṇanti gaṇhāti,
  evameva āyasmā sāriputto dhammanvayena anvayabuddhiyā anumānena nayaggāhena
  sāvakapāramīñāṇe ṭhatvā dasabalassa guṇe anussaranto "buddhaguṇā anantā
  aparimāṇā"ti saddahi. 1-
      Therena hi diṭṭhabuddhaguṇehi dhammanvayena gahetabbabuddhaguṇāyeva
  bahutaRā. Yathākathaṁ viya? yathā ito nava eto navāti aṭṭhārasa yojanāni
  avattharitvā gacchantiyā candabhāgāya mahānadiyā eko 2- puriso sūcipāsena
  udakaṁ gaṇheyya, sūcipāsena gahitaudakato aggahitameva bahu hoti. Yathā vāpana
  puriso mahāpaṭhavito aṅguliyā paṁsuṁ gaṇheyya, aṅguliyā gahitapaṁsuto avasesapaṁsuyeva
  bahu hoti. Yathā vāpana puriso mahāsamuddābhimukhiṁ aṅguliṁ kareyya,
  aṅguliabhimukhaudakato avasesaudakaṁyeva bahu hoti. Yathā ca puriso ākāsābhimukhiṁ
  aṅguliṁ kareyya, aṅguliabhimukhāakāsato sesāakāsappadesova bahu hoti. Evaṁ
  therena diṭṭhabuddhaguṇehi adiṭṭhā buddhaguṇāva bahutarāti 3- veditabbā. Vuttampi
  cetaṁ:-
                      "buddhopi buddhassa bhaṇeyya vaṇṇaṁ
                       kappampi ce aññamabhāsamāno.
                       Khīyetha kappo ciradīghamantare
                       vaṇṇo na khīyetha tathāgatassā"ti.
  Evaṁ therassa attano ca satthu ca guṇe anussarato yamakamahānadī mahogho
  viya abbhantare pītisomanassaṁ avattharamānaṁ vāto viya bha taṁ, ubbhijjitvā

  *  *  *  *  *  *
  Footnote: 1 i. saddahati 2 chaṂa., i. eko na dissati 3 chaṂa., i. bahūti
-------------------------------------------------
[page 064]
  Uggataudakaṁ viya mahārahadaṁ sakalasarīraṁ pūresi. Tato thero 1- "supaṭṭhitā vata me
  paṭṭhanā, suladdhā me pabbajjā, yvāhaṁ evaṁvidhassa satthu santike pabbajito"ti
  āvajjantassa balavataraṁ pītisomanassaṁ uppajji.
      Atha thero "kassāhaṁ imaṁ pītisomanassaṁ āroceyyan"ti cintento
  añño koci samaṇo vā brāhmaṇo vā devo vā māro vā brahmā vā
  mama imaṁ pasādaṁ anucchavikaṁ katvā paṭiggahetuṁ na sakkhissati, ahaṁ imaṁ
  somanassaṁ satthunova pavedessāmi, 2- satthāva me paṭiggaṇhituṁ sakkhissati, so
  hi tiṭṭhatu mama pītisomanassaṁ, mādisassa samaṇasatassa vā samaṇasahassassa vā
  samaṇasatasahassassa vā somanassaṁ pavedentassa sabbesaṁ manaṁ gaṇhanto
  paṭiggahetuṁ sakkoti. Seyyathāpi nāma aṭṭhārasa yojanāni avattharamānaṁ gacchantiṁ
  candabhāgaṁ mahānadiṁ kusumbhā vā kandarā vā sampaṭicchituṁ 3- na sakkonti,
  mahāsamuddova taṁ sampaṭicchati. Mahāsamuddo hi tiṭṭhatu candabhāgā, evarūpānaṁ
  nadīnaṁ sataṁpi sahassaṁpi satasahassaṁpi sampaṭicchati, na cassa tena ūnattaṁ vā
  pūrattaṁ vā paññāyati, evameva mama 4- satthā mādisassa samaṇasatassa vā
  samaṇasahassassa vā samaṇasatasahassassa vā pītisomanassaṁ pavedentassa sabbesaṁ
  manaṁ gaṇhanto paṭiggahetuṁ sakkoti. Sesā samaṇabrāhmaṇādayo candabhāgaṁ
  kusumbhakandarā viya mama somanassaṁ sampaṭicchituṁ na sakkonti. Handāhaṁ mama
  pītisomanassaṁ satthunova ārocemīti pallaṅkaṁ vinibbhujitvā cammakhaṇḍaṁ
  papphoṭetvā ādāya sāyaṇhasamaye pupphānaṁ vaṇḍato chijjitvā paggharaṇakāle
  satthāraṁ upasaṅkamitvā attano somanassaṁ pavedento evaṁ pasanno ahaṁ
  bhanteti ādimāha.
      Tattha evaṁ pasannoti evaṁ uppannasaddho, evaṁ saddahāmīti
  attho. Bhiyyobhiññataroti bhiyyataro abhiññāto, bhiyyatarābhiñño vā,
  uttaritarañāṇoti attho. Sambodhiyanti sabbaññutañāṇe arahattamaggañāṇe vā,
  arahattamaggeneva hi buddhaguṇā nippadesā gahitā honti. Dve hi aggasāvakā

  *  *  *  *  *  *
  Footnote: 1 chaṂa. therassa 2 chaṂa. pavedeyyāmi 3 i. paṭicchituṁ
  4 chaṂa. mama na dissati
-------------------------------------------------
[page 065]
  Arahattamaggeneva sāvakapāramīñāṇaṁ paṭilabhanti. Paccekabuddho 1- paccekabodhiñāṇaṁ.
  Buddhā sabbaññutañāṇañceva sakale ca buddhaguṇe. Sabbañhi nesaṁ
  arahattamaggeneva ijjhati. Tasmā arahattamaggañāṇaṁ sambodhi nāma hoti.
  Tena uttaritaro bhagavatā natthi. Tenāha "bhagavatā bhiyyobhiññataro yadidaṁ
  sambodhiyan"ti.
      [142] Oḷārāti 2- seṭṭhā. Ayañhi uḷārasaddo "uḷārāni
  khādanīyāni khādantī"ti 3- ādīsu madhure āgacchati. "uḷārāya Khalu bhavaṁ vacchāyano
  samaṇaṁ gotamaṁ pasaṁsāya pasaṁsatī"ti 4- ādīsu seṭṭhe. "appamāṇo Uḷāro
  obhāso"ti 5- ādīsu vipule. Svāyamidha seṭṭhe āgato. Tena vuttaṁ "oḷārāti
  seṭṭhā"ti. Āsabhīti usabhassa vācāsadisī acalā asampavedhī. Ekaṁso gahitoti
  anussavena vā ācariyaparamparāya vā itikirāya vā piṭakasampadānena vā
  ākāraparivitakkena vā diṭṭhinijjhānakkhantiyā vā takkahetu vā nayahetu vā
  akathetvā paccakkhato ñāṇena paṭivijjhitvā viya ekaṁso gahito,
  sanniṭṭhānakathāva gahitāti 6- attho.
      Sīhanādoti seṭṭhanādo, neva dandhāyantena na gaggarāyantena 7-
  sīhena viya uttamanādo naditoti attho.
      Kiṁ nu kho te sāriputtāti imaṁ desanaṁ kasmā ārabhi. 8-
  Anuyogadāpanatthaṁ. Ekacco hi sīhanādaṁ naditvā attano sīhanāde anuyogaṁ dātuṁ na
  sakkoti, nigghaṁsanaṁ nakkhamati, lepe patitamakkaṭo viya hoti. Yathā dhamamānaṁ
  aparisuddhalohaṁ jhāyitvā jhāmāṅgāro hoti, evaṁ jhāmaṅgāro viya hoti.
  Eko sīhanāde anuyogaṁ dāpiyamāno dātuṁ sakkoti, nigghaṁsanaṁ khamati, dhamamānaṁ
  niddosajātarūpaṁ viya adhikataraṁ sobhati, tādiso thero. Tena naṁ bhagavā
  "anuyogakkhamo ayan"ti ñatvā sīhanāde anuyogadāpanatthaṁ idaṁpi desanaṁ ārabhi.

  *  *  *  *  *  *
  Footnote: 1 chaṂa., i. paccekabuddhā 2 chaṂa., i. uḷārā
  3 Maṃū. 12/366, mahāsaccakasutta 4 Maṃū. 12/288, cūḷahatthipadomasutta
  5 saṁ. mahā. 19/1081/371 dhammacakkappavattanasutta 6 chaṂa., i. kathitāti
  7 Ma. bhaggarāyantena 8 chaṂa. ārabhatīti
-------------------------------------------------
[page 066]
       Tattha sabbe teti sabbe te tayā. Evaṁsīlāti ādīsu
  lokiyalokuttaravasena sīlādīni pucchati. Tesaṁ vitthārakathā mahāpadāne kathitāva.
      Kiṁ pana te sāriputta ye te bhavissantīti atītā ca tāva
  niruddhā, apaṇṇattikabhāvaṁ gatā dīpasikhā viya nibbutā, evaṁ niruddhe
  apaṇṇattikabhāvaṁ gate tvaṁ kathaṁ jānissasi, anāgatabuddhānaṁ pana guṇā kiṁ 1-
  tayā attano cittena paricchinditvā viditāti pucchanto evamāha. Kiṁ pana te
  sāriputta ahaṁ etarahīti anāgatāpi buddhā ajātā anibbattā anuppannā,
  tepi kathaṁ tvaṁ jānissasi, tesañhi jānanaṁ apade ākāse padadassanaṁ viya
  hoti. Idāni mayā saddhiṁ ekavihāre vasasi, ekato bhikkhāya carasi, dhammadesanākāle
  dakkhiṇapasse nisīdasi, kiṁ pana mayhaṁ guṇā attano cetasā paricchinditvā
  viditā tayāti anuyuñjanto evamāha.
      Thero pana pucchite pucchite "no hetaṁ bhante"ti paṭikkhipati.
  Therassa ca viditaṁpi atthi aviditaṁpi atthi, kiṁ so attano viditaṭṭhāne paṭikkhepaṁ
  karoti, aviditaṭṭhāneti. Viditaṭṭhāne na karoti, aviditaṭṭhāneyeva karoti. 2-
  Thero kira anuyoge āraddheyeva aññāsi. Na ayaṁ anuyogo sāvakapāramīñāṇe,
  sabbutañāṇe ayaṁ anuyogoti attano sāvakapāramīñāṇe paṭikkhepaṁ akatvā
  aviditaṭṭhāne sabbaññutañāṇe paṭikkhepaṁ karoti. Tena idaṁpi dipeti "bhagavā
  mayhaṁ atītānāgatapaccuppannānaṁ buddhānaṁ sīlasamādhipaññāvimuttikāraṇajānanasamatthaṁ
  sabbaññutañāṇaṁ natthī"ti.
      Etthāti etesu atītādibhedesu buddhesu. Atha kiñcarahīti atha
  kasmā evaṁ ñāṇe asati tayā evaṁ kathitanti vadati.
      [143] Dhammanvayoti dhammassa paccakkhato ñāṇassa anuyogaṁ
  anugantvā uppannaṁ anumāñāṇaṁ nayaggāho vidito. Sāvakapāramīñāṇe ṭhatvāva
  imināva ākārena jānāmi bhagavāti vadati. Therassa hi nayaggāho appamāṇo
  apariyanto. Yathā sabbaññutañāṇassa pamāṇaṁ vā pariyanto vā natthi, evaṁ

  *  *  *  *  *  *
  Footnote: 1 chaṂa. kinti, i. kiṁti 2 chaṂa., i. karotīti
-------------------------------------------------
[page 067]
  Dhammasenāpatino nayaggāhassa. Tena so "iminā evaṁvidho, iminā anuttaro
  satthā"ti jānāti. Therassa hi nayaggāho sabbaññutañāṇagatikoeva. Idāni
  taṁ nayaggāhaṁ pākaṭaṁ kātuṁ upamaṁ 1- dassento seyyathāpi bhanteti ādimāha.
      Tattha yasmā majjhimapadese nagarassa daḷhuddāpapākārādīni 2-
  thirāni vā hontu dubbalāni vā, sabbaso vā pana mā hontu, corāsaṅkā
  na hoti, tasmā taṁ aggahetvā paccantimaṁ nagaranti āha. Dabhuddāpanti 3-
  thirapākārapādaṁ. Daḷhapākāratoraṇanti thirapākārañceva thirapiṭṭhisaṅghāṭañca.
  Ekadvāranti kasmā āha. Bahudvāre hi nagare bahūhi paṇḍitadovārikehi
  bhavitabbaṁ. Ekadvāre ekova vaṭṭati. Therassa ca paññāya sadiso añño
  natthi. Tasmā attano paṇḍitabhāvassa opammatthaṁ ekaṁyeva dovārikaṁ dassetuṁ
  "ekadvāran"ti āha. Paṇḍitoti paṇḍiccena samannāgato. Byattoti
  veyyattiyena samannāgato visadañāṇo vā. 4- Medhāvīti
  ṭhānuppattikapaññāsaṅkhātāya medhāya samannāgato. Anupariyāyapathanti anupariyāyanāmakaṁ
  pākāramaggaṁ. Pākārasandhinti dvinnaṁ iṭṭhakānaṁ apagataṭṭhānaṁ. Pākāravivaranti
  pākārassa chinnaṭṭhānaṁ.
      Cetaso upakkileseti pañca nīvaraṇā 5- cittaṁ upakkilesenti
  kiliṭṭhaṁ karonti upatāpenti vibādhenti, tasmā "cetaso upakkilesā"ti
  vuccanti. Paññāya dubbalīkaraṇeti nīvaraṇā uppajjamānā anuppannāya
  paññāya uppajjituṁ na denti, uppannāya paññāya vaḍḍhituṁ na denti,
  tasmā "paññāya dubbalīkaraṇā"ti vuccanti. Supaṭṭhitacittāti catūsu
  satipaṭṭhānesu suṭṭhu upaṭṭhitacittā hutvā. Satta bojjhaṅge yathābhūtanti satta
  bojjhaṅge yathāsabhāvena bhāvetvā. Anuttaraṁ sammāsambodhinti arahattaṁ
  sabbaññutañāṇaṁ vā paṭivijjhiṁsūti dasseti.
      Apicettha satipaṭṭhānāti vipassanā. Bojjhaṅgā maggo. Anuttarā
  sammāsambodhi arahattaṁ. Satipaṭṭhānāti vā vipassanā bojjhaṅgamissakā.

  *  *  *  *  *  *
  Footnote: 1 chaṂa. upamāya 2 chaṂa., i. uddāpapākārādīni
  3 chaṂa., i. daḷhuddhāpaṁ 4 chaṂa., i. vā na dissati 5 chaṂa. nīvaraṇāni
-------------------------------------------------
[page 068]
  Sammāsambodhi arahattameva. Dīghabhāṇakamahāsivatthero panāha "satipaṭṭhāne vipassanāti
  gahetvā bojjhaṅge maggo 1- ca sabbaññutañāṇañcāti gahite sundaro pañho
  bhaveyya, na panevaṁ gahitan"ti. Iti thero sabbaññubuddhānaṁ 2- nīvaraṇappahāne
  satipaṭṭhānabhāvanāya sambodhiyañca majjhe bhinnasuvaṇṇarajatānaṁ viya nānattābhāvaṁ
  dasseti.
      Idha ṭhatvā upamā saṁsandetabbā:- āyasmā hi sāriputto
  paccantanagaraṁ dasseti, 3- pākāraṁ dassesi, pariyāyapathaṁ dassesi, dvāraṁ dassesi,
  paṇḍitadovārikaṁ dassesi, nagarappavisanakanikkhamake oḷārike pāṇe dassesi,
  dovārikassa tesaṁ pāṇānaṁ pākaṭabhāvañca dassesi. Tattha kiṁ kena sadisanti ce.
  Nagaraṁ viya hi nibbānaṁ, pākāro viya sīlaṁ, pariyāyapatho viya hiri 4- dvāraṁ
  viya ariyamaggo, paṇḍitadovāriko viya dhammasenāpati, nagarappavisanakanikkhamanaka-
  oḷārikapāṇā viya atītānāgatapaccuppannā buddhā, dovārikassa tesaṁ pāṇānaṁ
  pākaṭabhāvo viya āyasmato sāriputtassa atītānāgatapaccuppannānaṁ buddhānaṁ
  sīlasamathādīhi pākaṭabhāvo. Ettāvatā therena bhagavā evamahaṁ sāvakapāramīñāṇe
  ṭhatvā dhammanvayena nayaggāhena jānāmīti attano sīhanādassa anuyogo
  dinno hoti.
      [144] Idhāhaṁ bhante yena bhagavāti imaṁ dhammadesanaṁ 5- kasmā
  ārabhi? sāvakapāramīñāṇassa nipphattidassanatthaṁ. 6- Ayañhettha adhippāyo,
  bhagavā ahaṁ sāvakapāramīñāṇaṁ paṭilabhanto pañcanavutipāsaṇḍesu na aññaṁ
  ekampi samaṇaṁ vā brāhmaṇaṁ vā upasaṅkamitvā sāvakapāramīñāṇaṁ paṭilabhiṁ,
  tumheyeva upasaṅkamitvā tumhe payirupāsanto paṭilabhinti
      tattha idhāti nipātamattaṁ. Upasaṅkamiṁ dhammassavanāyāti tumhe
  upasaṅkamantopicāhaṁ 7- na cīvarādihetu upasaṅkamanto, dhammassavanatthāya
  upasaṅkamanto. Evaṁ upasaṅkamitvā sāvakapāramīñāṇaṁ paṭilabhiṁ. Kadā pana thero

  *  *  *  *  *  *
  Footnote: 1 Sī., i. magge 2 Sī., i. sabbabuddhānaṁ 3 chaṂa., i. dassesi
  4 Sī., i. samatho 5 chaṂa., i. desanaṁ 6 Ma. nipbatti...
  7 chaṂa. upasaṅkamanto panāhaṁ
-------------------------------------------------
[page 069]
  Dhammassavanatthāya upasaṅkamantoti. Sūkarakhātaleṇe bhāgineyyadīghanakhaparibbājakassa
  vedanāpariggahasuttantakathitadivase upasaṅkamanto, tadāyeva sāvakapāramīñāṇaṁ
  paṭilabhi. 1- Taṁdivasañhi thero tālapaṇṇaṁ gahetvā bhagavantaṁ vījayamāno 2- ṭhito
  taṁ desanaṁ sutvā tattheva sāvakapāramīñāṇaṁ hatthagataṁ akāsi. Uttaruttaraṁ
  paṇītapaṇītanti uttaruttarañceva paṇītapaṇītañca katvā desesi.
  Kaṇhasukkaṁsappaṭibhāganti kaṇhaññeva sukkañca. Tañca kho sappaṭibhāgaṁ savipakkhaṁ 3-
  katvā. Kaṇhaṁ paṭibāhitvā sukkaṁ, sakkaṁ paṭibāhitvā kaṇhanti evaṁ sappaṭibhāgaṁ
  katvā kaṇhasukkaṁ desesi, kañhaṁ desentopica saussāhaṁ savipākaṁ desesi,
  sukkaṁ desentopi saussāhaṁ savipākaṁ desesi.
      Tasmiṁ dhamme abhiññā idhekaccaṁ dhammaṁ dhammesu niṭṭhamagamanti
  ettha tasmiṁ desite dhamme ekaccaṁ dhammaṁ nāma sāvakapāramīñāṇaṁ sañjānitvā
  dhammesu niṭṭhamagamaṁ. Katamesu dhammesūti? catūsu saccadhammesu. Etthāyaṁ
  therasallāpo, kāḷavallavāsī sumanatthero tāva vadati "catūsu saccadhammesu idāni
  niṭṭhagamanakāraṇaṁ natthi. Assajimahāsāvakassa hi diṭṭhadivaseyeva so paṭhamamaggena
  catūsu saccadhammesu niṭṭhaṁ gato, aparabhāge sūkarakhātaleṇadvāre upari tīhi
  maggehi catūsu saccadhammesu niṭṭhaṁ gato, imasmiṁ pana ṭhāne' dhammesū'ti buddhaguṇesu
  niṭṭhaṁ gato"ti. Lokantaravāsī cūḷasivatthero pana "sabbaṁ tattheva vatvā imasmiṁ
  pana ṭhāne `dhammesū'ti arahatte niṭṭhaṁ gato"ti āha. Dīghabhāṇakatipiṭakamahāsivatthero
  pana "tatheva purimavādaṁ vatvā imasmiṁ pana ṭhāne' dhammesū'ti sāvakapāramīñāṇe
  niṭṭhaṁ gato"ti vatvā "buddhaguṇā pana nayato āgatā"ti āha.
      Satthari pasīdinti evaṁ sāvakapāramīñāṇadhammesu niṭṭhaṁ gantvā bhiyyoso
  mattāya "sammāsambuddho vata so bhagavā"ti satthari pasīdiṁ. Svākkhāto bhagavatā
  dhammoti suṭṭhu akkhāto sukathito niyyāniko maggo phalatthāya niyyāti
  rāgadosamohanimmadanasamattho.

  *  *  *  *  *  *
  Footnote: 1 chaṂa., i. paṭilabhīti 2 chaṂa. bījamāno, i. vījamāno 3 Sī. savipākaṁ
-------------------------------------------------
[page 070]
      Supaṭipanno saṁghoti buddhassa bhagavato sāvakasaṁghopi vaṅkādidosavirahitaṁ
  sammāpaṭipadaṁ paṭipannattā supaṭipannoti pasannosmi bhagavatīti 1- dassesi. 2-
                         Kusaladhammadesanāvaṇṇanā
      [145] Idāni divāṭṭhāne nisīditvā samāpajjite soḷasa
  aparapaveṇiyadhamme dassetuṁ aparaṁ pana bhante etadānuttariyanti desanaṁ ārabhi.
  Tattha anuttariyanti anuttarabhāvo. Yathā bhagavā dhammaṁ desetīti yathā yenākārena
  yāya desanāya bhagavā dhammaṁ deseti, sā tumhākaṁ desanā anuttarāti. Kusalesu
  dhammesūti tāya desanāya desitesu kusaladhammesupi bhagavāva anuttaroti dīpeti.
  Yā vā sā desanā, tassā bhūmiṁ dassentopi "kusalesu dhammesū"ti āha.
  Tatrīme kusalā dhammāti tatra kusalesu dhammesūti vuttapade ime kusalā dhammā
  nāmāti veditabbā. Tattha ārogyaṭṭhena, anavajjaṭṭhena, kosalsambhūtaṭṭhena,
  niddarathaṭṭhena, sukhavipākaṭṭhenāti pañcadhā kusalaṁ veditabbaṁ. Tesu jātakapariyāyaṁ
  patvā ārogyaṭṭhena kusalaṁ vaṭṭati. Suttantapariyāyaṁ patvā anavajjaṭṭhena.
  Abhidhammapariyāyaṁ patvā kosallasambhūtaniddarathasukhavipākaṭṭhena. Imasmiṁ pana ṭhāne
  bāhiyasuttantapariyāyena 3- anavajjaṭṭhena kusalaṁ daṭṭhabbaṁ.
      Cattāro satipaṭṭhānānāti cuddasavidhena kāyānupassanāsatipaṭṭhānaṁ,
  navavidhena vedanānupassanāsatipaṭṭhānaṁ, soḷasavidhena cittānupassanāsatipaṭṭhānaṁ,
  pañcavidhena dhammānupassanāsatipaṭṭhānanti evaṁ nānānayehi vibhajitvā
  samathavipassanāmaggavasena lokiyalokuttaramissakā cattāro satipaṭṭhānā desitā.
  Phalasatipaṭṭhānaṁ pana idha anadhippetaṁ.
      Cattāro sammappadhānāti paggahaṭṭhena ekalakkhaṇā, kiccavasena
  nānākiccā. "idha Bhikkhu anuppannānaṁ pākapānaṁ akusalānaṁ dhammānaṁ
  anuppādāyā"ti 4- ādinā nayena samathavipassanā maggavasena lokiyalokuttaramissakāva
  cattāro sammappadhānā desitā.

  *  *  *  *  *  *
  Footnote: 1 Sī. bhagavāti 2 chaṂa., i, dasseti 3 chaṂa. bāhitika...
  4 abhi. vi. 35/466/280 (syā)
-------------------------------------------------
[page 071]
      Cattāro iddhipādāti ijjhanaṭṭhena ekasaṅgahā, chandādivasena
  nānāsabhāvā. "idha Bhikkhu chandasamādhipadhānasaṅkhārasamannāgataṁ iddhipādaṁ
  bhāvetī"ti 1- ādinā nayena samathavipassanāmaggavasena lokiyalokuttaramissakāva
  cattāro iddhipādā desitā.
      Pañcindriyānīti adhipateyyaṭṭhena ekalakkhaṇāni, adhimokkhādisabhāvavasena
  nānāsabhāvāni. Samathavipassanāmaggavaseneva lokiyalokuttaramissakāni saddhādīni
  pañcindriyāni desitāni.
      Pañca balānīti upatthambhanaṭṭhena vā akampiyaṭṭhena vā ekasaṅgahāni,
  salakkhaṇena nānāsabhāvāni. Samathavipassanāmaggavaseneva lokiyalokuttaramisakāni
  saddhādīni pañca balāni desitāni.
      Satta bojjhaṅgāti niyyānaṭṭhena ekasaṅgahā, upaṭṭhānādinā
  salakkhaṇena nānāsabhāvā. Samathavipassanāmaggavaseneva lokiyalokuttaramissakā satta
  bojjhaṅgā desitā.
      Ariyo aṭṭhaṅgiko maggoti hetuṭṭhena ekasaṅgaho, dassanādinā
  salakkhaṇena nānāsabhāvo. Samathavipassanāmaggavaseneva lokiyalokuttaramissako
  ariyo aṭṭhaṅgiko maggo desitoti attho,
      idha bhante bhikkhu āsavānaṁ khayāti idaṁ kimatthaṁ āraddhaṁ? sāsanassa
  pariyosānadassanatthaṁ. Sāsanassa hi na kevalaṁ maggeneva pariyosānaṁ hoti,
  arahattaphalenapi hoti. Tasmā taṁ dassetuṁ idamāraddhanti veditabbaṁ.
      Etadānuttariyaṁ bhante kusalesu dhammesūti bhante yā ayaṁ kusalesu
  dhammesu evaṁ desanā etadānuttariyaṁ. Taṁ bhagavāti taṁ desanaṁ bhagavā asesaṁ sakalaṁ
  abhijānāti. Taṁ bhagavatoti taṁ desanaṁ bhagavato asesaṁ abhijānato. Uttariabhiññeyyaṁ
  natthīti taduttari abhijānitabbaṁ natthi, ayaṁ nāma ito añño dhammo vā
  puggalo vā yaṁ bhagavā na jānātīti idaṁ natthi. Yadabhijānaṁ añño samaṇo

  *  *  *  *  *  *
  Footnote: 1 khu.pa. 31/682/589 (syā)
-------------------------------------------------
[page 072]
  Vāti yaṁ tumhehi anabhiññātaṁ, taṁ añño samaṇo vā brāhmaṇo vā abhijānanto
  bhagavatā bhiyyobhiññataro assa, adhikatarapañño bhaveyya. Yadidaṁ kusalesu dhammesūti
  ettha yadidanti nipātamattaṁ. Kusalesu dhammesu bhagavatā uttaritaro natthīti
  ayamettha attho. Iti bhagavāva kusalesu dhammesu anuttaroti dassento "imināpi
  kāraṇena evaṁ pasanno ahaṁ bhante bhagavatī"ti dīpeti.
                       Āyatanapaṇṇattidesanāvaṇṇanā
      [146] Ito paresu aparaṁ panāti ādīsu visesamattameva
  vaṇṇayissāMa. Purimavārasadisaṁ pana vuttanayeneva veditabbaṁ.
      Āyatanapaṇṇattīsūti āyatanapaññāpanāsu. Idāni tā āyatanapaññattiyo
  dassento chayimāni bhanteti ādimāha. Āyatanakathā panesā visuddhimagge
  vitthārena kathitā, tena na taṁ vitthārayissāma, tasmā tattha vuttanayeneva sā
  vitthārato veditabbā. Etadānuttariyaṁ bhante āyatanapaṇṇattīsūti yā ayaṁ
  āyatanapaṇṇattīsu ajjhattikabāhiravavaṭṭhānādivasena evaṁ desanā, etadānuttariyaṁ.
  Sesaṁ vuttanayameva.
                        Gabbhāvakkantidesanāvaṇṇanā
      [147] Gabbhāvakkantīsūti gabbhokkamanesu. Tā gabbhāvakkantiyo
  dassento catasso imā bhanteti ādimāha. Tattha asampajānoti ajānanto
  sammuḷho hutvā. Mātukucchiṁ okkamatīti paṭisandhivasena pavisati. Ṭhātīti vasati.
  Nikkhamatīti nikkhamantopi asampajāno sammuḷhova nikkhamati. Ayaṁ paṭhamāti ayaṁ
  pakatilokiyamanussānaṁ paṭhamā gabbhāvakkanti.
      Sampajāno mātukucchiṁ okkamatīti okkamanto sampajāno asammuḷho
  hutvā okkamati. Ayaṁ dutiyāti ayaṁ asītimahāsāvakānaṁ 1- dutiyā gabbhāvakkanti.
  Te hi pavisantāva jānanti, vasantā ca nikkhamantā ca na jānanti.

  *  *  *  *  *  *
  Footnote: 1 chaṂa., i...ṃahātherānaṁ
-------------------------------------------------
[page 073]
      Ayaṁ tatiyāti ayaṁ dvinnañca aggasāvakānaṁ paccekabodhisattānañca tatiyā
  gabbhāvakkanti. Te kira kammajehi vātehi adhosirā uddhaṁpādā anekasataporise
  papāte viya yonimukhe khittā tālacchiggalena hatthī viya sambādhena yonimukhena
  nikkhamamānā anantaṁ dukkhaṁ pāpuṇanti tena tesaṁ "mayaṁ nikkhamamhā"ti sampajānatā
  na hoti. Evaṁ pūritapāramīnaṁpi ca sattānaṁ evarūpe ṭhāne mahantaṁ dukkhaṁ
  uppajjatīti alameva gabbhāvāse nibbindituṁ alaṁ virajjituṁ.
      Ayaṁ catutthāti ayaṁ sabbaññubodhisattānaṁ vasena catutthā gabbhāvakkanti.
  Sabbaññubodhisattā hi mātukucchimhi paṭisandhiṁ gaṇhantāpi jānanti, tattha
  vasantāpi jānanti, nikkhamantāpi jānanti, nikkhamanakālepi ca te kammajavātā
  uddhaṁpāde adhosire katvā khipituṁ na sakkonti, dve hatthe pasāretvā
  akkhīni ummiletvā 1- ṭhitakāva nikkhamanti. Bhavaggaṁ upādāya avīciantare añño
  tīsu kālesu sampajāno nāma natthi ṭhapetvā sabbaññubodhisatte. Teneva
  nesaṁ mātukucchiṁ okkamanakāle ca nibhkhamanakāle ca dasasahassīlokadhātu saṅkampatītī. 2-
  Sesamettha vuttanayeneva veditabbaṁ.
                        Ādesanavidhādesanāvaṇṇanā
      [148] Ādesanavidhāsūti ādesanakoṭṭhāsesu. Idāni tā ādesanavidhā
  dassento catasso imāti ādimāha. Nimittena ādisatīti āgatanimittena
  vā gatinimittena 3- vā ṭhitinimittena vā idaṁ nāma bhavissatīti katheti.
      Tatrīdaṁ vatthu: eko rājā tisso muttā gahetvā purohitaṁ
  pucchi "kiṁ me ācariya hatthe"ti. So ito cito ca olokesi. Tena ca
  samayena ekā sarabū "makkhikaṁ gahessāmī"ti pakkhandati, 4- gahaṇakāle makkhikā
  palātā, so makkhikāya muttattā "muttā mahārājā"ti āha. Muttā tāva
  hotu, kati muttāti. So puna nimittaṁ olokesi. Atha avidūre kukkuṭo tikkhattuṁ

  *  *  *  *  *  *
  Footnote: 1 chaṂa., i. ummīletvā 2 chaṂa., i. kampati 3 chaṂa. gatanimittena
  4 chaṂa., i. pakkhandi
-------------------------------------------------
[page 074]
  Saddaṁ nicchāresi. Brāhmaṇo "tisso mahārājā"ti āha. Evaṁ ekacco
  āgatanimittena katheti. Etenūpāyena gatiṭhitinimittehipi 1- kathanaṁ veditabbaṁ.
      Amanussānanti yakkhapisācādīnaṁ. Devatānanti cātummahārājikādīnaṁ.
  Saddaṁ sutvāti aññassa cittaṁ ñatvā kathentānaṁ saddaṁ sutvā.
      Vitakkavipphārasaddanti vitakkavipphāravasena uppannaṁ vippalapantānaṁ
  suttappamattādīnaṁ saddaṁ. Sutvāti taṁ saddaṁ sutvā. Yaṁ vitakkayato tassa so
  saddo uppanno, tassa vasena "evaṁpi te mano"ti ādisati.
      Manosaṅkhārā paṇihitāti cittasaṅkhārā suṭṭhapitā. Vitakkessatīti
  vitakkayissati pavattessatīti pajānāti. Jānanto ca āgamanena jānāti,
  pubbabhāgena jānāti, antosamāpattiyaṁ cittaṁ oloketvā jānāti. Āgamanena
  jānāti nāma kasiṇaparikammakāleyeva yenākārena esa kasiṇabhāvanaṁ āraddho
  paṭhamaṁ jhānaṁ vā .pe. Catutthaṁ jhānaṁ vā aṭṭha samāpattiyo vā nibbattessatīti
  jānāti. Pubbabhāgena jānāti nāma samathavipassanāya āraddhāyeva jānāti,
  yenākārena esa vipassanaṁ āraddho sotāpattimaggaṁ vā nibbattessati .pe.
  Arahattamaggaṁ vā nibabattessatīti jānāti. Antosamāpattiyaṁ cittaṁ oloketvā
  jānāti nāma yenākārena imassa manosaṅkhārā suṭṭhapitā, imassa nāma
  cittassa anantarā imaṁ nāma vitakkaṁ vitakkessati. Ito vuṭṭhitassa etassa
  hānabhāgiyo vā samādhi bhavissati, ṭhitibhāgiyo vā visesabhāgiyo vā
  nibbedhabhāgiyo vā abhiññāyo vā nibbattessatīti jānāti.
      Tattha puthujajano cetopariyañāṇalābhī puthujjanānaṁyeva cittaṁ jānāti,
  na ariyānaṁ. Ariyesupi heṭṭhimo heṭṭhimo uparimassa uparimassa cittaṁ na jānāti,
  uparimo pana heṭṭhimassa jānāti. Etesu ca sotāpanno sotāpattiphalasamāpattiṁ
  samāpajjati. Sakadāgāmī, anāgāmī, arahā arahattaphalasamāpattiṁ samāpajjati.
  Uparimo heṭṭhimaṁ na samāpajjati. Tesaṁ hi heṭṭhimā heṭṭhimā samāpatti tatra

  *  *  *  *  *  *
  Footnote: 1 chaṂa. gataṭhitanimittehipi
-------------------------------------------------
[page 075]
  Pavattiyeva hoti. Tatheva taṁ hotīti idaṁ ekaṁsena tatheva hoti. Cetopariyañāṇavasena
  ñātañhi aññathābhāvi 1- nāma natthi. Sesaṁ purimanayeneva yojetabbaṁ.
                       Dassanasamāpattidesanāvaṇṇanā
      [149] Ātappamanvāyāti ādi brahmajāle vitthāritameva. Ayaṁ
  panettha saṅkhepo, ātappanti viriyaṁ. Tadeva padahitabbato padhānaṁ. Anuyuñjitabbato
  anuyogo. Appamādanti satiavippavāsaṁ. Sammāmanasikāranti anicce aniccanti
  ādivasena pavattaṁ upāyamanasikāraṁ. Cetosamādhinti paṭhamajjhānasamādhiṁ. Ayaṁ paṭhamā
  dassanasamāpattīti ayaṁ dvattiṁsākāraṁ paṭikūlato manasikatvā paṭikūladassanavasena 2-
  uppāditā paṭhamajjhānasamāpatti paṭhamā dassanasamāpatti nāma, sace pana taṁ
  jhānaṁ pādakaṁ katvā sotāpanno hoti, ayaṁ nippariyāyeneva paṭhamā
  dassanasamāpatti.
      Atikkamma cāti atikkamitvā ca. Chavimaṁsalohitanti chaviñca maṁsañca
  lohitañca. Aṭṭhiṁ paccavekkhatīti aṭṭhi aṭṭhīti paccavekkhati. Aṭṭhi aṭṭhīti
  paccavekkhitvā uppāditā aṭṭhiārammaṇā dibbacakkhupādakajjhānasamāpatti dutiyā
  dassanasamāpatti nāMa. Sace pana taṁ jhānaṁ pādakaṁ katvā sakadāgāmimaggaṁ
  nibbatteti. Ayaṁ nippariyāyena dutiyā dassanasamāpatti. Kāḷavallavāsī sumanatthero
  pana yāva "tatiyamaggā vaṭṭatī"ti āha.
      Viññāṇasotanti viññāṇameva. Ubhayato abbocchinnanti dvīhipi
  bhāgehi acchinnaṁ. Idha loke patiṭṭhitañcāti chandarāgavasena imasmiñca loke
  patiṭṭhitaṁ dutiyapadepi eseva nayo. Kammaṁ vā kammato upagacchantaṁ idha loke
  patiṭṭhitaṁ. Nāma kammabhavaṁ ākaḍḍhantaṁ paraloke patiṭṭhitaṁ nāMa. Iminā kiṁ kathitaṁ?
  sekkhaputhujjanānaṁ cetopariyañāṇaṁ kathitaṁ. Sekkhaputhujjanānañhi cetopariyañāṇaṁ
  tatiyā dassanasamāpatti nāMa.

  *  *  *  *  *  *
  Footnote: 1 chaṂa., i. aññathābhāvī 2 Ma. paṭikūladassananayena
-------------------------------------------------
[page 076]
      Idha loke appatiṭṭhitañcāti nicchandarāgattā idha loke ca
  appatiṭṭhitaṁ. Dutiyapadepi eseva nayo. Kammaṁ vā kammato na upagacchantaṁ idha
  loke appatiṭṭhitaṁ nāMa. Kammabhavaṁ anākaḍḍhantaṁ paraloke appatiṭṭhitannāMa.
  Iminā kiṁ kathitaṁ? khīṇāsavassa cetopariyañāṇaṁ kathitaṁ. Khīṇāsavassa hi
  Cetopariyañāṇaṁ catutthā dassasanasamāpatti nāMa.
      Apica dvattiṁsākāre āraddhavipassanāpi paṭhamā dassanasamāpatti.
  Aṭṭhiārammaṇe āraddhavipassanā dutiyā dassanasamāpatti. Sekkhaputhujjanānaṁ
  cetopariyañāṇaṁ khīṇāsavassa cetopariyañāṇanti idaṁ padadvayaṁ niccalameva. Aparo
  nayo. Paṭhamajjhānaṁ paṭhamā dassanasamāpatti. Dutiyajjhānaṁ dutiyā. Tatiyajjhānaṁ
  tatiyā. Catutthajjhānaṁ catutthā dassanasamāpatti. Tathā paṭhamamaggo paṭhamā
  dassanasamāpatti. Dutiyamaggo dutiyā. Tatiyamaggo tatiyā. Catutthamaggo catutthā
  dassanasamāpattīti. Sesamettha purimanayeneva yojetabbaṁ.
                        Puggalapaṇṇattidesanāvaṇṇanā
      [150] Puggalapaṇṇattīsūti lokavohāravasena "satto puggalo naro
  poso"ti evaṁ paññapetabbāsu lokapaññattīsu. Buddhānañhi dve kathā
  sammatikathā, 1- paramatthakathāti poṭaṭhapāde 2- vitthāritā.
      Tattha puggalapaṇṇattīsūti ayaṁ sammatikathā. Idāni ye puggale
  paññapento puggalapaṇṇattīsu bhagavā anuttaro hoti, te dassento sattīme
  bhante puggalā. Ubhatobhāgavimuttoti ādimāha.
      Tattha ubhatobhāgavimuttoti dvīhi bhāgehi vimutto, arūpasamāpattiyā
  rūpakāyato vimutto maggena nāmakāyato. So catunnaṁ arūpasamāpattīnaṁ ekekato
  vuṭṭhāya saṅkhāre sammasitvā arahattappattānaṁ catunnaṁ, nirodhā vuṭṭhāya
  arahattappattānāgāmino ca vasena pañcavidho hoti.

  *  *  *  *  *  *
  Footnote: 1 chaṂa., i. sammutikathā evamuparipi 2 chaṂa. poṭṭhapādasutte
-------------------------------------------------
[page 077]
      Pāli panettha "katamo ca puggalo ubhatobhāgavimutto, idhekacco
  puggalo aṭṭha vimokkhe kāyena phusitvā viharati, paññāya cassa disvā āsavā
  parikkhīṇā honti ayaṁ vuccati puggalo ubhatobhāgavimuttoti." 1- evaṁ
  aṭṭhavimokkhalābhino vasena āgatā.
      Paññāvimuttoti paññāya vimutto, so sukkhavipassako ca, catūhi
  jhānehi vuṭṭhāya arahattappattā cattāro cāti imesaṁ vasena pañcavidhova hoti.
      Pāli panettha aṭṭhavimokkhapaṭipakkhepavaseneva āgatā. Yathāha
  "naheva kho aṭṭha vimokkhe kāyena phusitvā viharati, paññāya cassa disvā
  āsavā parikkhīṇā honti. Ayaṁ vuccati puggalo paññāvimutto"ti. 2-
      Phuṭṭhantaṁ sacchikarotīti kāyasakkhi, so jhānaphassaṁ paṭhamaṁ phusati,
  pacchā nirodhaṁ nibbānaṁ sacchikaroti, so sotāpattiphalaṭṭhaṁ ādiṁ katvā yāva
  arahattamaggaṭṭhā chabbidho hotīti veditabbo. Tenevāha "idhekacco puggalo
  aṭṭha vimokkhe kāyena phusitvā viharati, paññāya cassa disvā ekacce
  āsavā parikkhīṇā honti. Ayaṁ vuccati puggalo kāyasakkhī"ti. 3-
      Diṭṭhantaṁ pattoti diṭṭhippatto. Tatrīdaṁ saṅkhepalakkhaṇaṁ, dukkhā
  saṅkhārā sukho nirodhoti ñātaṁ hoti diṭṭhaṁ viditaṁ sacchikataṁ phusitaṁ paññāyāti
  diṭṭhippatto. Vitthārato panesopi kāyasakkhi viya chabbidho hoti. Tenevāha
  "idhekacco puggalo idaṁ dukkhanti yathābhūtaṁ pajānāti .pe. Ayaṁ
  dukkhanirodhagāminīpaṭipadāti yathābhūtaṁ pajānāti, tathāgatappaveditā cassa dhammā paññāya
  vodiṭṭhā honti vocaritā, paññāya cassa disvā ekacce āsavā parikkhīṇā
  honti. Ayaṁ vuccati puggalo diṭṭhippatto"ti. 4-
      Saddhāvimuttoti saddhāya vimutto, sopi vuttanayeneva chabbidho hoti.
  Tenevāha "idhekacco puggalo idaṁ dukkhanti .pe. Ayaṁ dukkhanirodhagāminīpaṭipadāti

  *  *  *  *  *  *
  Footnote: 1 abhi. pu. 36/40/152 2 abhi. pu. 36/42/152 3 abhi. pu. 36/42/152
  4 abhi. pu. 36/43/146
-------------------------------------------------
[page 078]
  Yathābhūtaṁ pajānāti, tathāgatappaveditā cassa dhammā paññāya vodiṭṭhā
  honti vocaritā, paññāya cassa disvā ekacce āsavā parikkhīṇā honti no
  kho ca yathā diṭṭhippattassa ayaṁ vuccati puggalo saddhāvimuttoti. 1- Etesu hi
  saddhāvimuttassa pubbabhāgamaggakkhaṇe saddahantassa viya, okappentassa viya,
  adhimuccantassa viya ca kilesakkhayo hoti. Diṭṭhippattassa pubbabhāgamaggakkhaṇe
  kilesacchedakañāṇaṁ adandhaṁ tikhiṇaṁ sūraṁ hutvā vahati. Tasmā yathā nāma
  nātitikhiṇena asinā kadaliṁ chindantassa chinnaṭṭhānaṁ na maṭṭhaṁ hoti, asi na
  sīghaṁ vahati, saddo suyyati, balavataro vāyāmo kātabbo hoti, evarūpā
  saddhāvimuttassa pubbabhāgamaggabhāvanā. Yathā pana atinisitena asinā kadaliṁ
  chindantassa chinnaṭṭhānaṁ maṭṭhaṁ hoti, asi sīghaṁ vahati, saddo na suyyati,
  balavavāyāmakiccaṁ 2- na hoti, evarūpā paññā vimuttassa pubbabhāgamaggabhāvanā
  veditabbā.
      Dhammaṁ anussaratīti dhammānusārī. Dhammoti paññā, paññāpubbaṅgamaṁ
  maggaṁ bhāvetīti attho. Saddhānusārimhipi eseva nayo. Ubhopete
  sotāpattimaggaṭṭhāyeva. Vuttampi cetaṁ "yassa puggalassa sotāpattiphalasacchikiriyāya
  paṭipannassa paññindriyaṁ adhimattaṁ hoti, paññāvāhiṁ paññāpubbaṅgamaṁ ariyamaggaṁ
  bhāveti. Ayaṁ vuccati puggalo dhammānusārī"ti. 3-
      Tathā "yassa puggalassa sotāpattiphalasacchikiriyāya paṭipannassa
  saddhindriyaṁ adhimattaṁ hoti, saddhāvāhiṁ saddhāpubbaṅgamaṁ ariyamaggaṁ bhāveti. Ayaṁ
  vuccati puggalo saddhānusārī"ti. 4- Ayamettha saṅkhepo, vitthārato panesā
  ubhatobhāgavimuttādikathā visuddhimagge paññābhāvanādhikāre vuttā. Tasmā tattha
  vuttanayeneva veditabbā. Sesamidhāpi purimanayeneva yojetabbaṁ.
                          Padhānadesanāvaṇṇanā
      [151] Padhānesūti idha padahanavasena "satta bojjhaṅgā padhānā"ti
  vuttā. Tesaṁ vitthārakathā mahāsatipaṭaṭhāne vuttanayeneva veditabbā. Sesamidhāpi
  purimanayeneva yojetabbaṁ.

  *  *  *  *  *  *
  Footnote: 1 abhi. pu. 36/44/146 2 chaṂa., i. balavataraṁ
  3 abhi. pu. 36/45/146 4 abhi. pu. 36/46/147
-------------------------------------------------
[page 079]
                          Paṭipadādesanāvaṇṇanā
      [152] Dukkhāpaṭipadādīsu ayaṁ vitthāranayo:-
      "tattha katamā dukkhāṭipadādandhābhiññā paññā, dukkhena kasirena
  samādhiṁ uppādentassa dandhaṁ taṁ ṭhānaṁ abhijānantassa yā paññā pajānanā
  .pe. Amoho dhammavicayo sammādiṭṭhi, ayaṁ vuccati dukkhāpaṭipadādandhābhiññā
  paññā.
      Tattha katamā dukkhāpaṭipadākhippābhiññā paññā, dukkhena kasirena
  samādhiṁ uppādentassa khippaṁ taṁ ṭhānaṁ abhijānantassa yā paññā pajānanā
  .pe. Sammādiṭṭhi, ayaṁ vuccati dukkhāpaṭipadākhippābhiññā paññā.
      Tattha katamā sukhāpaṭipadādandhābhiññā paññā, akicchena akasirena
  samādhiṁ uppādentassa dandhaṁ taṁ ṭhānaṁ abhijānantassa yā paññā pajānanā
  .pe. Sammādiṭṭhi, ayaṁ vuccati sukhāpaṭipadādandhābhiññā paññā.
      Tattha katamā sukhāpaṭipadākhippābhiññā paññā, akicchena akasirena
  samādhiṁ uppādentassa khippaṁ taṁ ṭhānaṁ abhijānantassa yā paññā pajananā
  .pe. Sammādiṭṭhi, ayaṁ vuccati sukhāpaṭipadākhippābhiññā paññā"ti. 1-
      Ayamettha saṅkhepo, vitthāro pana visuddhimagge vutto. Sesamidhāpi
  vuttanayeneva yojetabbaṁ.
                       Bhassasamācārādidesanāvaṇṇanā
      [153] Na ceva musāvādupasañhitanti bhassasamācāre ṭhitopi
  kathāmaggaṁ anupacchinditvā kathentopi idhekacco bhikkhu na ceva musāvādupasañhitaṁ
  bhāsati aṭṭha anariyavohāre vajjetvā aṭṭhāriyavohārayuttameva bhāsati. Na ca
  vebhūtiyanti bhassasamācāre ṭhitopi bhedakaravācaṁ na bhāsati. Na ca pesuṇiyanti
  tassāyevetaṁ vevacanaṁ. Vebhūtiyavācā hi piyabhāvassa suññakaraṇato "pesuṇiyan"ti

  *  *  *  *  *  *
  Footnote: 1 abhi. vi. 35/830/449
-------------------------------------------------
[page 080]
  Vuccati. Nāmamevassā etanti mahāsivatthero avoca. Na ca sārambhajanti
  sārambhajā ca yā vācā, tañca na bhāsati. "tvaṁ Dussīlo"ti vutte, "tvaṁ
  dussīlo tvācariyo dussīlo"ti vā, "tuyhaṁ āpatti atthī"ti 1- vutte, "ahaṁ
  piṇḍāya caritvā pāṭaliputtaṁ gato"ti ādinā nayena bahiddhā vikkhepakathāpavattaṁ
  vā karaṇuttariyavācaṁ na bhāsati. Jayāpekkhoti jayapurekkhāro hutvā,
  yathā hatthako sakyaputto titthiyā nāma dhammenapi adhammenapi jetabbāti
  saccālikaṁ yaṁkiñci bhāsati, evaṁ jayāpekkho jayapurekkhāro hutvā na bhāsatīti
  attho. Mantā mantā ca vācaṁ bhāsatīti ettha mantāti vuccati paññā, mantāya
  paññāya. Puna mantāti upaparikkhitvā. Idaṁ vuttaṁ hoti, bhassasamācāre ṭhito
  divasabhāgaṁpi kathento paññāya upaparikkhitvā yuttakathameva kathetīti. Nidhānavatinti
  hadayepi nidahitabbayuttaṁ. Kālenāti yuttappattakālena 2-.
      Evaṁ bhāsitā hi vācā amusā ceva hoti apisuṇā ca apharusā ca
  asaṭhā ca asamphappalāpā 3- ca. Evarūpā ca ayaṁ vā cā catusaccanissitātipi
  sikkhattayanissitātipi dasakathāvatthunissitātipi terasadhutaṅganissitātipi
  sattatiṁsabodhipakkhiyadhammanissitātipi magganissitātipi vuccati. Tenāha
  etadānuttariyaṁ bhante bhassasamācāreti. Taṁ purimanayeneva yojetabbaṁ.
      Sacco cassa saddho cāti sīlācāre ṭhito bhikkhu sacco ca bhaveyya
  saccakatho saddho ca saddhāsampanno. Nanu heṭṭhā saccaṁ kathitameva, idha
  kasmā puna vuttanti. Heṭṭhā vācā saccaṁ kathitaṁ, sīlācāre ṭhito pana bhikkhu
  antamaso hasanakathāyapi musāvādaṁ na karotīti dassetuṁ idha vuttaṁ. Idāni so
  dhammena samena jīvitaṁ kappetīti dassanatthaṁ na ca kuhakoti ādi vuttaṁ.
  "kuhako"ti Ādīni brahmajāle vitthāritāni.
      Indriyesu guttadvāro, bhojane mattaññūti chasu indriyesu
  guttadvāro bhojanepi pamāṇaññū. Samakārīti samacārī, kāyena vācāya manasā
  ca kāyavaṅkādīni pahāya samaṁ caratīti attho. Jāgariyānuyogamanuyuttoti rattindivaṁ

  *  *  *  *  *  *
  Footnote: 1 chaṂa. atthi na dissati 2 i. yttakālena 3 Sī. asamphā
-------------------------------------------------
[page 081]
  Cha koṭṭhāse katvā "divasaṁ caṅkamena nisajjāyā"ti 1- vuttanayeneva
  jāgariyānuyogaṁ yuttappayutto viharati. Atanditoti nittandī kāyālasiyavirahito.
  Āraddhaviriyoti kāyikaviriyenāpi āraddhaviriyo hoti, gaṇasaṅgaṇikaṁ vinodetvā catūsu
  iriyāpathesu aṭṭhāarabbhavatthuvasena ekavihārī. Cetasikaviriyenāpi āraddhaviriyo
  hoti. Kilesasaṅgaṇikaṁ vinodetvā 2- aṭṭhasamāpattivasena ekavihārī. Apica yathā
  tathā kilesuppattiṁ nivārento cetasikaviriyena āraddhaviriyova hoti. Jhāyīti
  ārammaṇalakkhaṇūpanijjhānavasena jhāyī. Satimāti cirakatādianussaraṇasamatthāya satiyā
  samannāgato.
      Kalyāṇapaṭibhāṇoti vakkaraṇasampanno 3- ceva hoti paṭibhāṇasampanno
  ca. Yuttapaṭibhāṇo kho pana hoti no muttapaṭibhāṇo. Sīlasamācārasmiñhi ṭhitabhikkhu
  muttapaṭibhāṇo na hoti, yuttapaṭibhāṇo pana hoti vaṅgīsatthero viya. Gatimāti
  gamanasamatthāya paññāya samannāgato. Dhitimāti dhāraṇasamatthāya paññāya
  samannāgato. Matimāti ettha pana matīti paññāya nāmameva, tasmā paññavāti
  attho. Iti tīhipi imehi padehi paññāva kathitā. Tattha heṭṭhā
  samaṇadhammakaraṇavīriyaṁ kathitaṁ, idha buddhavacanaggaṇhaṇavīriyaṁ. Tathā heṭṭhā vipassanāpaññā
  kathitā, idha buddhavacanaggaṇhaṇapaññā. Na ca kāmesu giddhoti vatthukāmakilesakāmesu
  agiddho. Sato ca nipako cāti abhikkantādīsu 4- sattasu ṭhānesu satiyā
  ceva ñāṇena ca samannāgato careyyāti attho. Nepakkanti paññā, tāya
  samannāgatattā nipakoti vutto. Sesamidhāpi purimanayeneva yojetabbaṁ.
                        Anusāsanavidhādesanāvaṇṇanā
      [154] Paccattaṁ yonisomanasikārāti attano upāyamanasikārena.
  Yathānusiṭṭhaṁ tathā paṭipajjamānoti yathā mayā anusiṭṭhaṁ anusāsanī dinnā, tathā
  paṭipajjamāno. Tiṇṇaṁ saññojanānaṁ parikkhayāti ādi vuttatthameva. Sesamidhāpi
  purimanayeneva yojetabbaṁ.

  *  *  *  *  *  *
  Footnote: 1 abhi. vi. 35/519/300 2 chaṂa. kilesasaṅgaṇikaṁ pahāya
  3 chaṂa., i. vākkaraṇa.... 4 chaṂa., i. abhikkantapaṭikkantādīsu
-------------------------------------------------
[page 082]
      [155] Parapuggalavimuttiñāṇeti sotāpannādīnaṁ parapuggalānaṁ tena
  tena maggena kilesavimuttiñāṇe. Sesamidhāpi purimanayeneva yojetabbaṁ.
                         Sassatavādadesanāvaṇṇanā
      [156] Amutrāsiṁ evaṁnānoti eko pubbenivāsaṁ anussaranto
  nāmagottaṁ pariyādiyamāno gacchati. Eko suddhakkhandheyeva anussarati, eko hi
  sakkoti, eko na sakkoti. Tattha yo sakkoti, tassa vasena aggahetvā
  asakkontassa vasena gahitaṁ. Asakkonto pana kiṁ karoti. Suddhakkhandheyeva
  anussaranto gantvā anekajātisatasahassamatthake ṭhatvā nāmagottaṁ
  pariyādiyamāno otarati. Taṁ dassento evaṁnāmoti ādimāha. So evamāhāti so
  diṭṭhigatiko evamāha. Tattha kiñcāpi sassatoti vatvā "te ca sattā
  saṁsarantī"ti vadantassa vacanaṁ pubbāparaviruddhaṁ hoti. Diṭṭhigatikattā panesa etaṁ na
  sallakkheti. Diṭṭhigatikassa hi ṭhānaṁ vā niyamo vā natthi. Imaṁ gahetvā imaṁ
  visajjeti, imaṁ visajjetvā imaṁ gaṇhātīti brahmajāle vitthāritamevetaṁ. Ayaṁ
  bhante tatiyo sassatavādoti thero lābhisseva vasena tayo sassatavāde āha.
  Bhagavatā pana takkīvādaṁpi gahetvā brahmajāle cattāro vuttā. Etesaṁ pana
  tiṇṇaṁ vādānaṁ vitthārakathā brahmajāle vuttanayeneva veditabbā. Sesamidhāpi
  purimanayeneva vitthāretabbaṁ.
      [157] Gaṇanāya vāti piṇḍagaṇanāya. Saṅkhānenāti acchindakavasena
  manogaṇanāya. Ubhayathāpi piṇḍagaṇanameva dasseti. Idaṁ vuttaṁ hoti, vassānaṁ
  satavasena sahassavasena satasahassavasena koṭivasena piṇḍaṁ katvāpi ettakāni
  vassasatānīti vā ettakā vassakoṭiyoti vā evaṁ saṅkhātuṁ na sakkā. Tumhe
  pana attano dasannaṁ pāramīnaṁ pūritattā sabbaññutañāṇassa supaṭividdhattā
  yasmā vo anāvaraṇañāṇaṁ sūraṁ vahati. Tasmā desanāñāṇakusalataṁ purakkhatvā
-------------------------------------------------
[page 083]
  Vassagaṇanāya sapariyantaṁ katvā kappagaṇanāyapi paricchinditvā ettakanti
  dassethāti dīpeti. Pāliyattho panettha vuttanayoyeva. Sesamidhāpi purimanayeneva
  yojetabbaṁ.
                        Cutūpapātañāṇadesanāvaṇṇanā
      [158] Etadānuttariyaṁ bhante sattānaṁ cutūpapātañāṇeti bhante
  yāpi ayaṁ sattānaṁ cutipaṭisandhivasena ñāṇadesanā, sāpi tumhākaṁyeva anuttaRā.
  Atītabuddhāpi evameva desesuṁ. 1- Anāgatāpi evameva desessanti 2- tumhe tesaṁ
  atītānāgatabuddhānaṁ ñāṇena saṁsandetvāva desayittha. "imināpi Kāraṇena
  evaṁ pasanno ahaṁ bhante bhagavatī"ti dīpeti. Pāliyattho panettha vitthāritoyeva.
                          Iddhividhadesanāvaṇṇanā
      [159] Sāsavā saupadhikāti sadosā saupārambhā. No ariyāti
  vuccatīti ariyiddhīti na vuccati. Anāsavā anupadhikāti niddosā anupārambhā.
  Ariyāti vuccatīti ariyiddhīti vuccati. Appaṭikūlasaññī tattha viharatīti kathaṁ
  appaṭikūlasaññī tattha viharati. Paṭikūle satte mettaṁ pharati, saṅkhāre dhātusaññaṁ
  upasaṁharati. Yathāha "kathaṁ paṭikūle appaṭikūlasaññī viharati. Aniṭṭhasmiṁ vatthusmiṁ
  mettāya vā pharati, dhātuto vā upasaṁharatī"ti. 3- Paṭikūlasaññī tattha viharatīti
  appaṭikūle satte asubhasaññaṁ pharati, saṅkhāre aniccasaññaṁ upasaṁharati. Yathāha
  "kathaṁ appaṭikūle paṭikūlasaññī viharati. Iṭṭhasmiṁ vatthusmiṁ asubhāya vā pharati,
  aniccato vā upasaṁharatī"ti. 3- Evaṁ sesapadesupi attho veditabbo.
      Upekkhako tattha viharatīti iṭṭhe arajjanto ca aniṭṭhe adūsanto
  ca yathā aññe asamapekkhaṇena mohaṁ uppādenti, evaṁ anuppādento chasu
  ārammaṇesu chaḷaṅgupekkhāya upekkhako viharati. Etadānuttariyaṁ bhante iddhividhāsūti
  bhante yā ayaṁ dvīsu iddhīsu evaṁ desanā, etadānuttariyaṁ.

  *  *  *  *  *  *
  Footnote: 1 Ma. dassesuṁ 2 Ma. dassessanti 3-3 khu. pa. 31/690/599 ariyāiddhi
-------------------------------------------------
[page 084]
      Taṁ bhagavāti taṁ desanaṁ bhagavā asesaṁ sakalaṁ abhijānāti. Taṁ bhagavatoti
  taṁ desanaṁ bhagavato asesaṁ abhijānato. Uttari abhiññeyyaṁ natthīti uttari
  abhijānitabbaṁ natthi, ayaṁ nāma ito añño dhammo vā puggalo vā yaṁ
  bhagavā na jānātīti idaṁ natthi. Yadabhijānaṁ añño samaṇo vāti yaṁ tumhehi
  anabhiññātaṁ taṁ añño samaṇo vā brāhmaṇo vā abhijānanto bhagavatā
  bhiyyobhiññataro assa, adhikatarapañño bhaveyya. Yadidaṁ iddhividhāsūti ettha
  yadidanti nipātamattaṁ. Iddhividhāsu bhagavatā uttaritaro natthi. Atītabuddhāpi hi
  imāva dve iddhiyo desesuṁ. Anāgatāpi imāva desessanati. Tumhepi tesaṁ
  ñāṇena saṁsandetvā 1- imāva desayittha. Iti bhagavāva iddhividhāsu anuttaroti
  dassento "imināpi kāraṇena evaṁ pasanno ahaṁ bhante bhagavatī"ti dīpeti.
  Ettāvatā ye dhammasenāpati dvāṭṭhāne nisīditvā soḷasa aparāpariyadhamme
  sammasi, teva dassitā honti.
                        Aññathāsatthuguṇadassanavaṇṇanā
      [160] Idāni aparenapi ākārena bhagavato guṇe dassento
  yantaṁ bhanteti ādimāha. Tattha saddhena kulaputtenāti saddhā kulaputtā nāma
  atītānāgatapaccuppannā bodhisattā. Tasmā yaṁ sabbaññubodhisattena pattabbanti
  vuttaṁ hoti. Kiṁ pana tena pattabbaṁ. Nava lokuttaradhammā. Āraddhaviriyenāti
  ādīsu "viriyaṁ thāmo"ti ādīni sabbāneva viriyavevacanāni. Tattha āraddhaviriyenāti
  paggahitaviriyena. Thāmavatāti thāmasampannena thiraviriyena. Purisathāmenāti tena
  thāmavatā yaṁ purisathāmena pattabbanti vuttaṁ hoti. Anantarapadadvayepi eseva
  nayo. Purisadhoreyhanāti yā asamadhurehi buddhehi vahitabbā dhurā, taṁ dhuraṁ
  vahanasamatthena mahāpurisena. Anuppattaṁ taṁ bhagavatāti taṁ sabbaṁ atītānāgatabuddhehi
  pattabbaṁ, taṁ 2- sabbameva anuppattaṁ, bhagavatā 3- ekaguṇopi ūno natthīti
  dasseti.

  *  *  *  *  *  *
  Footnote: 1 chaṂa. saṁsanditvā 2 chaṂa., i. taṁ na dissati 3 chaṂa., i. bhagavato
-------------------------------------------------
[page 085]
      Kāmesu kāmasukhallikānuyoganti vatthukāmesu kāmasukhānuyogaṁ. 1- Yathā
  aññe keṇiyajaṭilādayo samaṇabrāhghaṇā "ko jānāti paralokaṁ. Sukho imissā
  paribbājikāya mudukāya lomasāya bāhāya samphasso"ti temoḷibandhāhi 2-
  paribbājikāhi paricārenti sampattaṁ sampattaṁ rūpādiārammaṇaṁ anubhavamānā
  kāmasukhamanuyuttā, na evamanuyuttoti dasseti.
      Hīnanti lāmakaṁ. Gammanti gāmavāsīnaṁ dhammaṁ. Pothujjanikanti puthujjanehi
  sevitabbaṁ. Anariyanti na niddosaṁ. Na vā ariyehi sevitabbaṁ. Anatthasañhitanti
  anatthayuttaṁ. 3- Attakilamathānuyoganti attano ātāpanaparitāpanānuyogaṁ. Dukkhanti
  dukkhayuttaṁ, dukkhamaṁ vā. Yathā eke samaṇabrāhmaṇā kāmasukhallikānuyogataṁ 4-
  parivajjessāmāti kāyakilamathaṁ anudhāvanti, tato muccissāmāti kāmasukhaṁ anudhāvanti,
  na evaṁ bhagavā. Bhagavā pana ubho ete ante vajjetvā yā sā "atthi
  bhikkhave majjhimā paṭipadā tathāgatena abhisambuddhā cakkhukaraṇī"ti evaṁ vuttā
  sammāpaṭipatti, tameva paṭipanno. Tasmā "na ca attakilamathānuyogan"ti
  ādimāha.
      Ābhicetasikānanti abhicetasikānaṁ, kāmāvacaracittāni atikkamitvā
  ṭhitānanti attho. Diṭṭhadhammasukhavihārānanti imasmiṁyeva attabhāve sukhavihārānaṁ.
  Poṭṭhapādasuttantasmiñhi sappītikadutiyajjhānaphalasamāpatti kathitā. 5-
  Pāsādikasuttante saha maggena vipassanāpādakajjhānaṁ. Dasuttarasuttante
  catutthajjhānikaphalasamāpatti. Imasmiṁ sampasādanīye diṭṭhadhammasukhavihārajjhānāni
  kathitāni. Nikāmalābhīti yathākāmalābhī. Akicchalābhīti adukkhalābhī. Akasiralābhīti
  vipulalābhī.
                        Anuyogadānappakāravaṇṇanā
      [161] Ekīssā lokadhātuyāti dasasahassīlokadhātumhi. 6- Tīṇi hi
  khettāni jātikhettaṁ āṇākhettaṁ visayakhettaṁ. Tattha jātikhettaṁ nāma

  *  *  *  *  *  *
  Footnote: 1 chaṂa. kāmasukhallikānuyogaṁ 2 chaṂa. moḷibandhāhi 3 chaṂa. anatthasaṁyuttaṁ
  4 chaṂa. kāmasukhallikānuyogaṁ 5 dī.Sī. 9/429/190
  6 chaṂa., i. dasasahassīlokadhātuyā
-------------------------------------------------
[page 086]
  Dasasahassīlokadhātu. Sā hi tathāgatassa mātu kucchiṁ okkamanakāle nikkhamanakāle
  sambodhikāle dhammacakkappavattane āyusaṁkhārossajjane parinibbāne
  ca kampati. Koṭisatasahassacakkavāḷaṁ pana āṇākhettaṁ nāMa.
  Āṭānāṭiyaparittamoraparittadhajaggaparittaratanaparittādīnañhi ettha āṇā pavattati.
  Visayakhettassa pana parimāṇaṁ natthi, buddhānañhi "yāvatakaṁ ñāṇaṁ, tāvatakaṁ
 ñeyyaṁ, yāvatakaṁ ñeyyaṁ, tāvatakaṁ ñāṇaṁ, ñāṇapariyantikaṁ ñeyyaṁ, ñeyyapariyantikaṁ
  ñāṇan"ti vacanato avisayo nāma natthi.
      Imesu pana tīsu khettesu ṭhapetvā imaṁ cakkavāḷaṁ aññasmiṁ
  cakkavāḷe buddhā uppajjantīti suttaṁ natthi, na uppajjantīti 2- pana atthi.
  Tīṇi piṭakāni vinayapiṭakaṁ suttantapiṭakaṁ abhidhammapiṭakaṁ. Tisso saṅgītiyo
  mahākassapattherassa saṅgīti, yasattherassa saṅgīti, moggaliputtatissattherassa
  saṅgītīti. Imā tisso saṅgītiyo āruḷhe tepiṭake buddhavacane "imaṁ cakkavāḷaṁ
  muñcitvā aññattha buddhā uppajjantī"ti suttaṁ natthi, na uppajjantīti
  pana atthi.
      Apubbaṁ acarimanti apure apacchā ekato na uppajjanti, pure
  vā pacchā vā uppajjantīti vuttaṁ hoti. Tattha bodhipallaṅke "bodhiṁ
  appatvā na uṭṭhahissāmī"ti nisinnakālato paṭṭhāya yāva mātu kucchismiṁ
  paṭisandhiggahaṇaṁ, tāva pureti na veditabbaṁ. Bodhisatsassa hi paṭisandhiggahaṇe
  dasasahassacakkavāḷakampaneneva khettapariggaho kato. Aññassa buddhassa uppattipi
  nivāritā hoti. Parinibbānato paṭṭhāya ca yāva sāsapamattāpi dhātuyo tiṭṭhanti,
  tāva pacchāti na veditabbaṁ. Dhātūsu hi ṭhitāsu buddhā ṭhitāva honti. Tasmā
  etthantare aññassa buddhassa uppatti nivāritāva hoti. Dhātuparinibbāne
  pana jāte aññassa buddhassa uppatti na nivāritā.

  *  *  *  *  *  *
  Footnote: 2 chaṂa. nuppajjanti evamuparipi
-------------------------------------------------
[page 087]
                          Tipiṭakāntaradhānakathā
      tīṇi hi 1- antaradhānāni nāma pariyattiantaradhānaṁ, paṭivedhāntaradhānaṁ,
  paṭipattiantaradhānanti. Tattha pariyattīti tīṇi piṭakāni. Paṭivedhoti saccapaṭivedho.
  Paṭipattīti paṭipadā. Tattha paṭivedho ca paṭipatti ca hotipi na hotipi. Ekasmiñhi
  kāle paṭivedhakarā bhikkhū bahū honti, esa bhikkhu puthujjanoti aṅguliṁ
  pasāretvā dassetabbo hoti. Imasmiṁyeva dīpe ekavāraṁ puthujjanabhikkhu nāma
  nāhosi. Paṭipattipūrakāpi kadāci bahū honti, kadāci appā honti. 2- Iti
  paṭivedho ca paṭipatti ca hotipi na hotipi. Sāsanaṭṭhitiyā pana pariyatti
  pamāṇaṁ. Paṇḍito hi tepiṭakaṁ sutvā dvepi pūreti.
      Yathā amhākaṁ bodhisatto āḷārassa santike pañcābhiññā satta
  ca samāpattiyo nibbattetvā nevasaññānāsaññāyatanasamāpattiyā parikammaṁ
  pucchi, so na jānāmīti āha. Tato uddakassa 3- santikaṁ gantvā adhigatavisesaṁ
  saṁsanditvā nevasaññānāsaññāyatanassa parikammaṁ pucchi, so ācikkhi, tassa
  vacanasamanantarameva mahāsatto taṁ jhānaṁ sampādesi, evameva paññavā bhikkhu
  pariyattiṁ sutvā dvepi pūreti. Tasmā pariyattiyā ṭhitāya sāsanaṁ ṭhitaṁ hoti.
  Yadā pana sā antaradhāyati, tadā paṭhamaṁ abhidhammapiṭakaṁ nassati. Tattha paṭṭhānaṁ
  sabbapaṭhamaṁ antaradhāyati. Anukkamena pacchā dhammasaṅgaho, tasmiṁ antarahite
  itaresu dvīsu piṭakesu ṭhitesupi sāsanaṁ ṭhitameva hoti.
      Tattha suttantapiṭake antaradhāyamāne paṭhamaṁ aṅguttaranikāyo
  ekādasakato paṭṭhāya yāva ekakā antaradhāyati, tadanantaraṁ saṁyuttanikāyo
  cakkapeyyālato paṭṭhāya yāva oghataraṇā antaradhāyati. Tadanantaraṁ majjhimanikāyo
  indriyabhāvanato paṭṭhāya yāva mūlapariyāyā antaradhāyati. Tadanantaraṁ dīghanikāyo
  dasuttarato paṭṭhāya yāva brahmajālā antaradhāyati. Ekissāpi dvinnaṁpi
  gāthānaṁ pucchā addhānaṁ gacchati, sāsanaṁ dhāretuṁ na sakkoti sabhiyapucchā

  *  *  *  *  *  *
  Footnote: 1 chaṂa., i. hi na dissati 2 chaṂa., i. honti na dissati 3 chaṂa., i. udakassa
-------------------------------------------------
[page 088]
  Āḷavakapucchā viya ca. Ekā kira kassapabuddhakālikā antarā sāsanaṁ dhāretuṁ
  nāsakkhi. 1-
      Dvīsu pana piṭakesu antarahitesupi vinayapiṭake ṭhite sāsanaṁ tiṭṭhati.
  Parivārakkhandhakesu antarahitesu ubhatovibhaṅge ṭhite ṭhitameva hoti. Ubhatovibhaṅge
  antarahite mātikāyapi ṭhitāya ṭhitameva hoti. Mātikāya antarahitāya
  pāṭimokkhapabbajjāupasampadāsu ṭhitāsu sāsanaṁ tiṭṭhati. Liṅgaṁ addhānaṁ gacchati.
  Setavatthasamaṇavaṁso pana kassapabuddhakālato paṭṭhāya sāsanaṁ dhāretuṁ nāsakkhi.
  Paṭisambhidappattehi vassasahassaṁ aṭṭhāsi. Chaḷabhiññehi vassasahassaṁ. Tevijjehi
  vassasahassaṁ. Sukkhavipassakehi vassasahassaṁ. Pāṭimokkhehi vassasahassaṁ aṭṭhāsi.
  Pacchimakassa pana saccapaṭivedhato pacchimakassa sīlabhedato ca paṭṭhāya sāsanaṁ
  osakkitannāma hoti. Tato paṭṭhāya aññassa buddhassa uppatti na nivāritā.
                          Sāsanāntarahitavaṇṇanā
      tīṇi parinibbānāni nāma kilesaparinibbānaṁ khandhaparinibbānaṁ
  dhātuparinibbānanti. Tattha kilesaparinibbānaṁ bodhipallaṅke ahosi.
  Khandhaparinibbānaṁ kusinārāyaṁ. Dhātuparinibbānaṁ anāgate bhavissati. Sāsanassa kira
  osakkanakāle imasmiṁ tāmbapaṇṇidīpe 2- dhātuyo sannipatitvā mahācetiyaṁ
  gamissanti. Mahācetiyato nāgadīpe rājāyatanacetiyaṁ. Tato mahābodhipallaṅkaṁ gamissanti.
  Nāgabhavanatopi devalokatopi brahmalokatopi dhātuyo mahābodhipallaṅkameva gamissanti.
  Sāsapamattāpi dhātu 3- na antaradhāyissati. 4- Sabbā dhātuyo mahābodhipallaṅke
  rāsībhūtā 5- suvaṇṇakhandho viya ekaghanā hutvā chabbaṇṇā raṁsiyo 6- visajjessanti.
      Tā dasasahassīlokadhātuṁ pharissanti, tato dasasahassacakkavāḷadevatā
  sannipatitvā "ajja satthā parinibbāti, ajja sāsanaṁ osakkati, pacchimadassanaṁ

  *  *  *  *  *  *
  Footnote: 1 chaṂa., i. nāsakkhiṁsu 2 chaṂa., i. tambapaṇṇidīpe 3 chaṂa., i. dhātuyo
  4 chaṂa. antarā nassissanti, i. antarāyaṁ nassissati 5 chaṂa., i. rāsibhūtā
  6 chaṂa. chabbaṇṇarasmiyo
-------------------------------------------------
[page 089]
  Idāni idaṁ amhākan"ti dasabalassa parinibbutadivasato mahantataraṁ kāruññaṁ
  karissanti. Ṭhapetvā anāgāmikhīṇāsave avasesā sakabhāvena saṇṭhāretuṁ 1- na
  sakkhissanti. Dhātūsu tejodhātu uṭṭhahitvā yāva brahmalokā uggacchissati.
  Sāsapamattāyapi dhātuyā sati ekajālā 2- bhavissati. Dhātūsu pariyādānaṁ gatāsu
  upacchijjissati. Evaṁ mahantaṁ ānubhāvaṁ dassetvā dhātūsu antarahitāsu sāsanaṁ
  antarahitaṁ nāma hoti.
      Yāva evaṁ na antaradhāyati, tāva acarimaṁ nāma hoti. Evaṁ apubbaṁ
  acarimaṁ uppajjeyyuṁ, netaṁ ṭhānaṁ vijjati. Kasmā pana apubbaṁ acarimaṁ na
  uppajjantīti. Anacchariyattā. Buddhā hi acchariyamanussā. Yathāha "ekapuggalo
  bhikkhave loke uppajjamāno uppajjati acchariyamanusso. Katamo ekapuggalo,
  tathāgato arahaṁ sammāsambuddho"ti. Yadi ca dve vā cattāro vā aṭṭha vā
  soḷasa vā ekato uppajjeyyuṁ, anacchariyā bhaveyyuṁ. Ekasmiṁ hi vihāre
  dvinnaṁ cetiyānaṁpi lābhasakkāro uḷāro na hoti. Bhikkhūpi bahutāya na
  acchariyā jātā, evaṁ buddhāpi bhaveyyuṁ, tasmā na uppajjanti. Desanāya ca
  visesābhāvato. Yañhi satipaṭṭhānādibhedaṁ dhammaṁ eko desesi 3- aññena
  uppajjitvāpi sova desetabbo siyā, tato anacchariyo siyā. Ekasmiṁ pana dhammaṁ
  desente desanāpi acchariyā hoti, vivādābhāvato 4- ca. Bahūsu hi buddhesu
  uppannesu bahūnaṁ ācariyānaṁ antevāsikā viya amhākaṁ buddho pāsādiko,
  amhākaṁ buddho madhurassaro lābhī puññavāti vivadeyyuṁ. Tasmāpi evaṁ na
  uppajjanti.
      Apicetaṁ kāraṇaṁ milindaraññāpi puṭṭhena nāgasenattherena vitthāritameva.
  Vuttañhi tattha:-
      5- bhante nāgasena bhāsitampi hetaṁ bhagavatā "bhagavatā "aṭṭhānametaṁ
  bhikkhave anavakāso, yaṁ ekissā lokadhātuyā dve arahanto sammāsambuddhā
  apubbaṁ acarimaṁ uppajjeyyaṁ, netaṁ ṭhānaṁ vijjatī"ti desayantā ca bhante
  nāgasena sabbepi tathāgatā sattatiṁsa bodhipakkhiye dhamme desenti, kathayamānā

  *  *  *  *  *  *
  Footnote: 1 chaṂa. sandhāretuṁ, i. Sī. sañṭhātuṁ 2 i. ekajālo 3 chaṂa., i. deseti
  4 chaṂa., i. vivādabhāvato 5 milinda. 312
-------------------------------------------------
[page 090]
  Ca cattāri ariyasaccāni kathenti, sikkhāpentā ca tīsu sikkhāsu sikkhāpenti,
  anusāsamānā ca appamādapaṭipattiṁ 1- anusāsanti. Yadi bhante nāgasena
  sabbesaṁpi tathāgatānaṁ ekuddeso 2- ekā kathā 3- ekaṁ sikkhāpadaṁ ekā
  anusandhi, 4- kena kāraṇena dve tathāgatā ekakkhaṇe nuppajjanti. Ekenapi
  tāva buddhuppādena ayaṁ loko obhāsajāto, yadi dutiyo buddho bhaveyya,
  dvinnaṁ pabhāya ayaṁ loko bhiyyoso mattāya obhāsajāto bhaveyya, ovadantā 5-
  ca dve tathāgatā sukhaṁ ovadeyyuṁ, anusāsamānā ca sukhaṁ anusāseyyuṁ, tattha
  me kāraṇaṁ dassehi, 6- yathāhaṁ nissaṁsayo bhaveyyan"ti.
      Ayaṁ mahārāja dasasahassīlokadhātu ekabuddhadhāraṇī, ekasseva
  tathāgatassa guṇaṁ dhāreti, yadi dutiyo buddho uppajjeyya, nāyaṁ dasasahassīlokadhātu
  dhāreyya, caleyya kampeyya nameyya onameyya vinameyya vikireyya
  vidhameyya viddhaṁseyya, na ṭhānamupagaccheyya. Yathā mahārāja nāvā
  ekapurisasandhāraṇī bhaveyya, ekasmiṁ purise abhiruḷhe sāmūpādikā 7- bhaveyya,
  atha dutiyo puriso āgaccheyya tādiso āyunā vaṇṇena vayena pamāṇena kīsathūlena
  sabbaṅgapaccaṅgena, so taṁ nāvaṁ abhirūheyya, apinu kho 8- sā mahārāja nāvā
  dvinnampi dhāreyyāti. Na hi bhante, caleyya kampeyya nameyya onameyya
  vinameyya vikireyya vidhameyya viddhaṁseyya, na ṭhānamupagaccheyya osīdeyya udaketi.
  Evameva kho mahārāja ayaṁ dasasahassīlokadhātu ekabuddhadhāraṇī, ekasseva
  tathāgatassa guṇaṁ dhāreti, yadi dutiyo buddho uppajjeyya, nāyaṁ
  dasasahassīlokadhātu dhāreyya .pe. Na ṭhānamupagaccheyya.
      Yathā vā pana mahārāja puriso sukhito 9- yāvadatthaṁ bhojanaṁ bhuñjeyya
  chādentaṁ yāvakaṇṭhamabhipūrayitvā, so tato 10- pīnito paripuṇṇo nirantaro
  tandīkato anonamitadaṇḍajāto punadeva tāvatakaṁ bhojanaṁ bhuñjeyya, api nu
  kho so mahārāja puriso sukhito bhaveyyāti. Na hi bhante, sakiṁ bhuttova

  *  *  *  *  *  *
  Footnote: 1 chaṂa. appamādapaṭipattiyaṁ 2 chaṂa. ekuddeso na dissati
  3 chaṂa. ekā desanā ekā kathā 4 chaṂa. ekānusāsanī 5 chaṂa. ovadamānā
  6 chaṂa. desehi 7 chaṂa. sānāvā samupādikā 8 chaṂa., i. kho na dissati
  9 chaṂa., i. sukhitoti na dissati 10 chaṂa., i. dhāto
-------------------------------------------------
[page 091]
  Mareyyāti, 1- evameva kho mahārāja ayaṁ dasasahassīlokadhātu ekabuddhadhāraṇī
  .pe. Na ṭhānamupagaccheyyāti.
      Kiṁ nu kho bhante nāgasena atidhammabhārena paṭhavī calatīti. Idha
  mahārāja dve sakaṭā ratanaparipūritāva 2- bhaveyyuṁ yāva mukhasamā, ekassa
  sakaṭassa 3- ratanaṁ gahetvā ekamhi sakaṭe ākireyyuṁ, api nu kho taṁ mahārāja
  sakaṭaṁ dvinnaṁpi sakaṭānaṁ ratanaṁ dhāreyyāti. Na hi bhante, nābhipi tassa
  caleyya, 4- arāpi tassa bhijjeyyuṁ, nemipi tassa opateyya, akkhopi tassa
  bhijjeyyāti. Kiṁ nu kho mahārāja atiratanabhārena sakaṭaṁ bhijjatīti. Āma
  bhanteti. Evameva kho mahārāja atidhammabhārena paṭhavī calati.
      Apica mahārāja imaṁ kāraṇaṁ buddhabalaparidīpanāya osāritaṁ aññaṁpi
  tattha paṭirūpaṁ 5- kāraṇaṁ suṇohi, yena kāraṇena dve sammāsambuddhā ekakkhaṇe
  nuppajjanti. Yadi mahārāja dve sammāsambuddhā ekakkhaṇe uppajjeyyuṁ,
  tesaṁ parisāyapi vivādo uppajjeyya "tumhākaṁ buddho amhākaṁ buddho"ti,
  ubhato pakkhajātā bhaveyyuṁ. Yathā mahārāja dvinnaṁ balavāmaccānaṁ parisāya
  vivādo uppajjeyya "tumhākaṁ amacco amhākaṁ amacco"ti, ubhato pakkhajātā
  honti, emeva kho mahārāja yadi dve sammāsambuddhā ekakkhaṇe uppajjeyyuṁ,
  tesaṁ parisāyapi vivādo uppajjeyya "tumhākaṁ buddho amhākaṁ buddho"ti,
  ubhato pakkhajātā bhaveyyuṁ, idaṁ tāva mahārāja paṭhamaṁ 6- kāraṇaṁ suṇohi, 7- yena
  kāraṇena dve sammāsambuddhā ekakkhaṇe nuppajjanti.
      Aparaṁpi mahārāja uttarikāraṇaṁ suṇohi, yena kāraṇena dve
  sammāsambuddhā ekakkhaṇe nuppajjanti, yadi mahārāja dve sammāsambuddhā
  ekakkhaṇe uppajjeyyuṁ, "aggo buddho"ti yaṁ vacanaṁ, taṁ micchā bhaveyya,
  "jeṭṭho buddho"ti, "seṭṭho buddho"ti, "visiṭṭho buddho"ti, "uttamo
  buddho"ti, "pavaro buddho"ti, "asamo buddho"ti, "asamasamo buddho"ti,

  *  *  *  *  *  *
  Footnote: 1 Ma. bhayatto vameyyāti 2 chaṂa., i. ratanapūritā 3 chaṂa. ekasmā sakaṭato
  4 chaṂa., i. phaleyya 5 chaṂa., i. abhirūpaṁ 6 chaṂa., ekaṁ
  7 chaṂa. suṇohīti na dissati
-------------------------------------------------
[page 092]
  "appaṭisamo Buddho"ti, "appaṭibhāgo buddho"ti, "appaṭipuggalo buddho"ti
  yaṁ vacanaṁ, taṁ micchā bhaveyya. Imaṁpi kho tvaṁ mahārāja kāraṇaṁ atthato
  sampaṭiccha, yena kāraṇena dve sammāsambuddhā ekakkhaṇe nuppajjanti.
      Apica kho mahārāja buddhānaṁ bhagavantānaṁ sabhāvapakatikā 1- esā,
  yaṁ ekoyeva buddho loke uppajjati. Kasmā? kāraṇamahantattā 2-
  sabbaññubaddhaguṇānaṁ, yaṁ aññaṁpi mahārāja mahantaṁ hoti, varaṁ 3- taṁ ekaṁyeva
  hoti. Paṭhavī mahārāja mahantā, 4- sā ekāyeva. Sāgaro mahanto, so
  ekoyeva. Sineru girirājā seṭṭho 5- mahanto, so ekoyeva. Ākāso
  mahanto, so ekoyeva. Sakko mahanto, so ekoyeva. Māro mahanto, so
  ekoyeva. Brahmā 6- mahanto, so ekoyeva. Tathāgato arahaṁ sammāsambuddho
  mahanto, so ekoyeva lokasmiṁ. Yattha so uppajjati 7- tattha aññesaṁ
  okāso na hoti, tasmā mahārāja tathāgato arahaṁ sammāsambuddho ekoyeva
  loke uppajjatīti. Sukathito bhante nāgasena pañho opammehi kāraṇehīti.
      Dhammassa cānudhammanti navavidhassa lokuttaradhammassa anudhammaṁ
  pubbabhāgapaṭipadaṁ. Sahadhammikoti sakāraṇo. Vādānuvādoti vādoyeva.
                          Acchariyābbhūtavaṇṇanā
      [162] Āyasmā udāyīti tayo therā udāyī nāma loḷudāyī 8-
  kāḷudāyī mahāudāyīti. Idha mahāudāyī adhippeto. Tassa kira imaṁ suttaṁ
  ādito paṭṭhāya yāva pariyosānā suṇantassa abbhantare pañcavaṇṇā pīti
  uppajjitvā pādapiṭṭhito paṭṭhāya 9- sīsamatthakaṁ gacchati, sīsamatthakato pādapiṭṭhiṁ
  ogacchati, 10- ubhato paṭṭhāya majjhaṁ otarati, majjhato paṭṭhāya ubhato

  *  *  *  *  *  *
  Footnote: 1 chaṂa., i. sabhāvapakati
  2 chaṂa. kasmā kāraṇā? mahantatāya, i. kāraṇamahantatāya
  3 chaṂa. varanti na dissati, i. varaṁ tanti na dissati 4 chaṂa. mahantī
  5 chaṂa. seṭṭhoti na dissati 6 chaṂa. mahābrahmā
  7 chaṂa., i. yattha te uppajjanti 8 chaṂa., i. lāḷudāyī
  9 chaṂa., i. paṭṭhāyāti na dissati 10 chaṂa., i. āgacchati
-------------------------------------------------
[page 093]
  Gacchati. So nirantaraṁ pītiyā phuṭṭhasarīro balavasomanassena dasabalassa guṇaṁ
  kathento acchariyaṁ bhantetiādimāha. Appicchatāti nittaṇhatā. Santuṭṭhitāti
  catūsu paccayesu tīhākārehi santoso. Sallekhatāti sabbakilesānaṁ sallekhitabhāvo.
  Yatra hi nāmāti yo hi 1- nāMa. Nevattānaṁ 2- pātukarissatīti attano guṇe
  na āvikarissati. Paṭākaṁ parihareyyunti "ko amhehi sadiso atthī"ti vadantā
  paṭākaṁ ukkhipitvā nāḷandaṁ vicareyyuṁ.
      Passa kho tvaṁ udāyi tathāgatassa appicchatāti passa udāyi
  yādisī tathāgatassa appicchatāti therassa vacanaṁ sampaṭicchanto āha. Kiṁ pana
  bhagavā neva attānaṁ pātukaroti, na attano guṇaṁ kathetīti ce. Na na katheti.
  Appicchatādīhi kathetabbaṁ, cīvarādihetu 3- na katheti. Tenevāha "passa kho tvaṁ
  udāyi tathāgatassa appicchatā"tiādi. Bujjhanakasattaṁ pana āgamma veneyyavasena
  katheti. Yathāha:-
             "na me ācariyo atthi sadiso me na vijjati
              sadevakasmiṁ lokasmiṁ natthi me paṭipuggalo"ti.
  Evaṁ tathāgatassa guṇadīpikā bahū gāthāpi suttantāpi vitthāretabbā.
      [163] Abhikkhaṇaṁ bhāseyyāsīti punappunaṁ bhāseyyāsi. Pubbaṇhe 4-
  vā me kathitanti mā majjhantikādīsu 5- na kathayittha. Ajja vā me kathitanti
  mā paradivasādīsu na kathayitthāti attho. Pavedesīti kathesi. Imassa veyyākaraṇassāti
  niggāthakattā idaṁ suttaṁ "veyyākaraṇan"ti vuttaṁ. Adhivacananti nāmaṁ. Idaṁ
  pana "iti hidan"ti paṭṭhāya padaṁ saṅgītikārehi ṭhapitaṁ. Sesaṁ sabbattha
  uttānamevāti.
                   Iti sumaṅgalavilāsiniyā dīghanikāyaṭṭhakathāya
                      sampasādanīyasuttavaṇṇanā niṭṭhitā.
                           ------------

  *  *  *  *  *  *
  Footnote: 1 chaṂa., i. hi saddo na dissati 2 chaṂa., i. na attānaṁ 3 chaṂa. cīvarādihetuṁ
  4 chaṂa. pubbaṇhasamaye 5 chaṂa. majjhanhikādīsu
-------------------------------------------------
[page 094]
                           6. Pāsādikasutta
                      nigaṇṭhanāṭaputtakālakiriyāvaṇṇanā
      [164] Evamme sutanti pāsādikasuttaṁ. Tatrāyaṁ anuttānapadavaṇṇanā:-
      vedhaññā nāma sakyāti dhanumhi katasikkhā vedhaññanāmakā eke
  sakyā. Tesaṁ ambavane pāsādeti tesaṁ ambavane sippaṁ uggahaṇatthāya kato
  dīghapāsādo atthi, tattha viharati.
      Adhunā kālakatoti sampati kālakato. Dvedhikajātāti dvedhā jātā,
  dvebhāgā jātā. Bhaṇḍanādīsu bhaṇḍanaṁ pubbabhāgakalaho, taṁ daṇḍādānādivasena
  paṇṇattivītikkamavasena ca vaḍḍhitaṁ kalaho. "na Tvaṁ imaṁ dhammavinayaṁ ājānāsī"ti
  ādinā nayena viruddhaṁ vacanaṁ vivādo. Vitudantāti vijjhantā. Sahitaṁ meti mama vacanaṁ
  atthasañhitaṁ. Adhiciṇṇante viparāvattanti yaṁ tava adhiciṇṇaṁ cirakālasevanavasena 1-
  paguṇaṁ, taṁ mama vādaṁ āgamma viparīvattaṁ. 2- Āropito te vādoti tuyhaṁ upari
  mayā doso āropito. Cara vādappamokkhāyāti bhattapuṭaṁ ādāya taṁ taṁ pūgaṁ 3-
  upasaṅkamitvā vādappamokkhatthāya uttariṁ pariyesamāno vicari. Nibbedhehi vāti
  athavā mayā āropitadosato attānaṁ mocehi. Sace pahosīti sace sakkosi.
  Vadhoyevāti maraṇameva. Nāṭaputtiyesūti nāṭaputtassa antevāsikesu. Nibbinnarūpāti
  ukkaṇṭhitasabhāvā abhivādanādīnipi na karonti. Virattarūpāti vigatapemā.
  Paṭivānarūpāti tesaṁ sakkaccakiriyato nivattanasabhāvā. Yathātanti yathā durakkhātādisabhāve
  dhammavinaye nibbinnavirattapaṭivānarūpehi bhavitabbaṁ, tatheva jātāti attho.
  Durakkhāteti dukkathite. Duppavediteti dubbiññāpite. 4- Anupasamasaṁvattaniteti
  rāgādīnaṁ upasamaṁ kātuṁ asamatthe. Bhinnathūpeti bhinnapatiṭṭhe. 5- Ettha hi nāṭaputtova
  nesaṁ patiṭṭhaṭṭhena thūPo. So pana bhinno mato. Tena vuttaṁ "bhinnathūpe"ti.
  Appaṭisaraṇeti tasseva abhāvena paṭisaraṇavirahite.

  *  *  *  *  *  *
  Footnote: 1 chaṂa. cirakālāsevanavasena 2 chaṂa. nivattaṁ 3 chaṂa., i. pūganti na dissati
  4 chaṂa., i. duviññāpite 5 chaṂa. bhindappatiṭṭhe
-------------------------------------------------
[page 095]
      Nanu cāyaṁ nāṭaputto nāḷandavāsiko, so kasmā pāvāyaṁ
  kālakatoti. So kira upālinā gahapatinā paṭividdhasaccena dasahi gāthāhi
  bhāsite buddhaguṇe sutvā uṇhaṁ lohitaṁ chaḍḍesi. Atha naṁ aphāsukaṁ gahetvā
  pāvaṁ agamaṁsu. So tattha kālamakāsi. Kālaṁ kurumāno ca cintesi "mama laddhi
  aniyyānikā sāravirahitā, mayantāva naṭṭhā, avasesajanopi mā apāyapūrako
  ahosi, sace panāhaṁ mama "sāsanaṁ aniyyānikan"ti vakkhāmi, na saddahissanti,
  yannūnāhaṁ dvepi jane na ekanīhārena uggaṇhāpeyyaṁ, te mamaccayena
  aññamaññaṁ vivadissanti, satthā taṁ vivādaṁ paṭicca ekaṁ dhammakathaṁ kathessati,
  tato te sāsanassa mahantabhāvaṁ jānissantī"ti.
      Atha naṁ eko antevāsiko upasaṅkamitvā āha "bhante tumhe
  dubbalā, mayhaṁpi imasmiṁ dhamme sāraṁ ācikkhatha, ācariyappamāṇan"ti "āvuso
  tvaṁ mamaccayena sassatanti gaṇheyyāsī"ti aparopi upasaṅkami, taṁ ucchedaṁ
  gaṇhāpesi. Evaṁ devapi jane ekaladdhike akatvā bahū nānānīhārena
  uggaṇhāpetvā kālamakāsi. Te tassa sarīrakiccaṁ katvā sannipatitvā aññamaññaṁ
  pucchiṁsu "kassāvuso ācariyo sāraṁ ācikkhī"ti. Eko uṭaṭhahitvā mayhanti
  āha. Kiṁ ācikkhīti. Sassatanti. Aparo taṁ paṭibāhitvā "mayhaṁ sāraṁ ācikkhī"ti
  āha. Evaṁ sabbe "mayhaṁ sāraṁ ācikkhi, ahaṁ jeṭṭhako"ti aññamaññaṁ vivādaṁ
  vaḍḍhetvā akkose ceva paribhāse ca hatthapādappahārādīni ca pavattetvā
  ekamaggena dve agacchantā nānādisāsu apakkamiṁsu. 1-
      [165] Athakho cundo samaṇuddesoti ayaṁ thero dhammasenāpatissa
  kaniṭṭhabhātiko. Taṁ bhikkhū anupasampannakāle "cundo samaṇuddeso"ti samudācaritvā
  therakālepi tatheva samudācariṁsu. Tena vuttaṁ "cundo samaṇuddeso"ti.
      "pāvāyaṁ Vassaṁ vuṭṭho yena sāmagāmo, yenāyasmā ānando
  tenūpasaṅkamī"ti kasmā upasaṅkami? nāṭputte kira kālakatepi jambudīpe
  manussā tattha tattha kathaṁ pavattayiṁsu "niggaṇṭho nāṭputto eko satthāti

  *  *  *  *  *  *
  Footnote: 1 chaṂa., i. pakkamiṁsu
-------------------------------------------------
[page 096]
  Paññāyittha, tassa kālakiriyāya sāvakānaṁ evarūpo vivādo jāto. Samaṇo pana
  gotamo jambudīpe cando viya suriyo viya ca pākaṭo, sāvakāpissa pākaṭāyeva.
  Kīdiso nukho samaṇe gotame parinibbute sāvakānaṁ vivādo bhavissatī"ti. Thero
  taṁ kathaṁ sutvā cintesi "imaṁ kathaṁ gahetvā dasabalassa ārocessāmi, satthā
  etaṁ atthuppattiṁ katvā ekaṁ desanaṁ kathessatī"ti. So nikkhamitvā yena
  sāmagāmo, yenāyasmā ānando tenūpasaṅkami.
      Sāmagāmoti sāmākānaṁ ussannattā tassa gāmassa nāmaṁ.
  Yenāyasmā ānandoti ujumeva bhagavato santikaṁ agantvā yenassa upajjhāyo
  āyasmā ānando tenūpasaṅkami.
      Buddhakāle kira sāriputtatthero ca ānandatthero ca aññamaññaṁ
  mamāyiṁsu. Sāriputtatthero "mayā kattabbaṁ 1- satthu upaṭṭhānaṁ karotī"ti
  ānannadattheraṁ mamāyi. Ānandatthero "bhagavato sāvakānaṁ aggo"ti sāriputtattheraṁ
  mamāyi. Kuladārake ca pabbājetvā sāriputtattherassa santike upajjhaṁ
  gaṇhāpeti. 2- Sāriputtattheropi tatheva akāsi. Evaṁ ekamekena attano pattacīvaraṁ
  datvā pabbājetvā upajjhaṁ gaṇhāpitāni pañca pañca bhikkhusatāni ahesuṁ.
  Āyasmā ānando paṇītāni cīvarādīnipi labhitvā therassa deti. 3-
                          Dhammaratanapūjāvaṇṇanā
      eko kira brāhmaṇo cintesi "buddharatanassa ca saṁgharatanassa ca
  pūjā paññāyati, kathaṁ nukho dhammaratanaṁ pūjitaṁ nāma 4- hotī"ti. So bhagavantaṁ
  upasaṅkamitvā etamatthaṁ pucchi. Bhagavā āha "sacepi brāhmaṇa dhammaratanaṁ
  pūjetukāmo, ekaṁ bahussutaṁ pūjehī"ti. Bahussutaṁ bhante ācikkhathāti. Bhikkhusaṁghaṁ
  pucchāti. So bhikkhū 5- upasaṅkamitvā "bahussutaṁ bhante ācikkhathā"ti āha.
  Ānandatthero brāhmaṇāti. Brāhmaṇo theraṁ sahassagghanikena ticīvarena pūjesi.

  *  *  *  *  *  *
  Footnote: 1 chaṂa. kātabbaṁ 2 chaṂa., i. gaṇhāpesi 3 chaṂa. adāsi
  4 chaṂa. nāmāti na dissati 5 chaṂa., i. bhikkhusaṁghaṁ
-------------------------------------------------
[page 097]
  Thero taṁ gahetvā bhagavato santikaṁ agamāsi. Bhagavā "kuto ānanda laddhan"ti
  āha. Ekena bhante brāhmaṇena dinnaṁ, idaṁ panāhaṁ āyasmato sāriputtassa
  dātukāmoti. Dehi ānandāti. Cārikaṁ pakkanto bhanteti. Āgatakāle dehīti,
  sikkhāpadaṁ bhante paññattanti. Kadā pana sāriputto āgamissatīti. Dasāhamattena
  bhanteti. "anujānāmi Ānanda dasāhaparamaṁ atirekacīvaraṁ nikkhipitun"ti sikkhāpadaṁ
  paññapesiṁ. 1-
      Sāriputtattheropi tatheva yaṁ kiñci manāpaṁ labhati, taṁ ānandattherassa
  deti. So imaṁpi attano kaniṭṭhabhātikaṁ therasseva saddhivihārikaṁ adāsi.
  Tena vuttaṁ "yenassa upajjhāyo āyasmā ānando tenupasaṅkamī"ti. Evaṁ
  kirassa ahosi "upajjhayo me mahāpañño, so imaṁ kathaṁ satthu ārocessati,
  atha satthā tadanurūpaṁ dhammaṁ desessatī"ti. Kathāpābhatanti kathāya mūlaṁ. Mūlañhi
  "pābhatan"ti vuccati. Yathāha:-
             appakenāpi medhāvī pābhatena vicakkhaṇo
             samuṭṭhāpeti attānaṁ aṇuṁ aggiṁva sandhamanti. 2-
      Bhagavantaṁ dassanāyāti bhagavantaṁ dassanatthāya. Kiṁ panānena bhagavā
  na diṭṭhapubboti. No na diṭṭhapubbo. Ayañhi āyasmā divā nava vāre,
  rattiṁ nava vāreti ekāhaṁ aṭṭhārasa vāre upaṭṭhānameva gacchati. Divasassa
  pana satavāraṁ vā sahassavāraṁ vā gantukāmo samānopi na akāraṇā gacchati,
  ekaṁ pañhuddhāraṁ gahetvāva gacchati. So taṁdivasaṁ tena kathāpābhatena gantukāmo
  evamāha.
                    Asammāsambuddhappaveditadhammavinayavaṇṇanā
      [166] Evañhetaṁ cunda hotīti bhagavato 3- ānandattherena
  ārocitepi yasmā na ānandatthero imissā kathāya sāmiko, cundatthero pana
  sāmiko. So ca 4- tassā ādimajjhapariyosānaṁ jānāti. Tasmā bhagavā tena

  *  *  *  *  *  *
  Footnote: 1 chaṂa., i. paññāpesi 2 khu. jā. 27/4/2 cullakaseṭṭhijātakaṁ
  3 chaṂa., i. bhagavā 4 chaṂa., i. va
-------------------------------------------------
[page 098]
  Saddhiṁ kathento "evañhetaṁ cunda hotī"tiādimāha. Tassattho:- cunda
  evañhetaṁ hoti durakkhātādisabhāve dhammavinaye sāvakā dvedhikajātā bhaṇḍanādīni
  katvā mukhasattīhi vitudantā viharanti.
      Idāni yasmā aniyyānikasāsaneneva niyyānikasāsanaṁ pākaṭaṁ hoti,
  tasmā ādito aniyyānikasāsanameva dassento idha cunda satthā ca hoti
  asammāsambuddhotiādimāha. Tattha vokkamma ca tamhā dhammā vattatīti na
  nirantaraṁ pūreti, okkamitvā okkamitvā antarantaraṁ katvā pavattatīti 1-
  attho. Tassa te āvuso lābhāti tassa tuyhaṁ ete dhammānudhammapaṭipattiādayo
  lābhā. Suladdhanti manussattaṁpi te suladdhaṁ. Tathā paṭipajjatūti evaṁ
  paṭipajjatu. Yathā te satthārā dhammo desitoti yena te ākārena satthārā
  dhammo kathito. Yo ca samādapetīti yo ca ācariyo samādapeti. Yañca samādapetīti
  yaṁ ca antevāsiṁ samādapeti. Yo ca samādapitoti yo ca evaṁ samādapito
  antevāsiko. Yathā ācariyena samādapitaṁ, tathatthāya paṭipajjati. Sabbe teti
  tayopi te. Ettha hi ācariyo samādapitattā apuññaṁ pasavati, samādinnantevāsiko
  samādinnattā, paṭipannako paṭipannattā. Tena vuttaṁ "sabbe te
  bahuṁ apuññaṁ pasavantī"ti. Etenupāyena sabbavāresu attho veditabbo.
      [167] Apicettha ñāyapaṭipannoti kāraṇapaṭipanno. Ñāyaṁ ārādhessatīti
  kāraṇaṁ nipphādessati. Viriyaṁ ārabhatīti attano dukkhanibbattakaṁ viriyaṁ
  karoti. Vuttaṁ hetaṁ "durakkhāte bhikkhave dhammavinaye yo āraddhaviriyo, so
  dukkhaṁ viharati. Yo kusīto, so sukhaṁ viharatī"ti.
                   Sammāsambuddhappaveditadhammavinayādivaṇṇanā
      [168] Evaṁ aniyyānikasāsanaṁ dassetvā idāni niyyānikasāsanaṁ
  dassento idha pana cunda satthā ca hoti sammāsambudadhotiādimāha. Tattha
  niyyānikoti maggatthāya phalatthāya ca niyyāti.

  *  *  *  *  *  *
  Footnote: 1 chaṂa., i. vattati
-------------------------------------------------
[page 099]
      [169] Viriyaṁ ārabhatīti attano sukhanipphādakaṁ viriyaṁ ārabhati.
  Vuttañhetaṁ "svākkhāte bhikkhave dhammavinaye yo kusīto, so dukkhaṁ viharati. Yo
  āraddhaviriyo, so sukhaṁ viharatīti.
                         Sāvakānutappasatthuvaṇṇanā
      [170] Iti bhagavā niyyānikasāsane sammāpaṭipannakassa kulaputtassa
  ānisaṁsaṁ 1- dassetvā puna desanaṁ vaḍḍhento idha cunda satthā ca
  loke udapādītiādimāha. Tattha ca aviññāpitatthāti abodhitatthā.
  Sabbasaṅgāhapadakatanti sabbasaṅgāhapadehi kataṁ, sabbasaṅgāhikaṁ kataṁ na hotīti attho.
  "sabbasaṅgāhapadagatan"tipi Pāṭho, na sabbasaṅgāhapadesu gataṁ, na ekasaṅgahajātanti
  attho. Sappāṭihīrakatanti niyyānikaṁ. Yāva devamanussehīti devalokato
  yāva manussalokā suppabhāsitaṁ. Anutappo hotīti anutāpakaro hoti.
                        Sāvakānanutappasatthuvaṇṇanā
      [171] Satthā ca loketi 2- idaṁ tesaṁ anutappanākāradassanatthaṁ 3-
  vuttaṁ. Ananutappo hotīti satthāraṁ āgamma sāvakehi yaṁ pattabbaṁ, tassa
  pattattā anutāpakaro na hoti.
                      Brahmacariyāparipūrādikathāvaṇṇanā
      [172] Theroti thiro, therakārakehi dhammehi samannāgato.
  "rattaññū"tiādīni Vuttatthāneva. Etehi cevāti 4- etehi heṭṭhā vuttehi.
      [173] Pattayogakkhemāti catūhi yogehi khemattā arahattaṁ idha
  yogakkhemaṁ nāma, taṁ pattāti attho. Alaṁ samakkhātuṁ saddhammassāti sammukhā
  gahitattā assa saddhammaṁ sammā ācikkhituṁ samatthā.

  *  *  *  *  *  *
  Footnote: 1 chaṂa., i. pasaṁsaṁ 2 chaṂa., i. satthā ca no loke
  3 chaṂa. anutāpakāradassanatthaṁ 4 chaṂa., i. ce pīti
-------------------------------------------------
[page 100]
      [174] Brahmacārinoti brahmacariyavāsaṁ vasamānā ariyasāvakā.
  Kāmabhoginoti gihī sotāpannā. "iddhañcevā"tiādīni Mahāparinibbāne
  vitthāritāneva. Lābhaggayasaggappattanti lābhaggañceva yasaggañca pattaṁ.
      [175] Santi kho pana me cunda etarahi therā bhikkhū sāvakāti
  sāriputtamoggallānādayo theRā. Bhikkhuniyoti khemātherīuppalavaṇṇātherīādayo. 1-
  Upāsakā sāvakā gihī odātavasanā 2- brahmacārinoti cittagahapatihatthakāaḷavakādayo.
  Kāmabhoginoti cullānāthapiṇḍikamahāanāthapiṇḍikādayo. Brahmacāriniyoti
  nandamātādayo. Kāmabhoginiyoti khujjuttarādayo.
      [176] Sabbākārasampannanti sabbakāraṇasampannaṁ. Idameva tanti
  idameva brahmacariyaṁ, idameva dhammaṁ sammā hetunā nayena vadamāno vadeyya.
      Uddakassudanti 3- uddako sudaṁ. Passaṁ na passatīti passanto
  na passati. So kira imaṁ pañahaṁ mahājanaṁ pucchi. Tehi "na jānāma ācariya
  kathehi no"ti vutto so āha "gambhīro ayaṁ pañho āhārasappāye sati
  thokaṁ cintetvā sakkā kathetun"ti. Tato tehi cattāro māse mahāsakkāre
  kate taṁ pañhaṁ kathento kiñci passaṁ na passatītiādimāha. Tattha sādhunisitassāti
  suṭṭhu nisitassa tikhiṇassa, sunisitakhurassa kira talaṁ paññāyati, dhārā na
  paññāyatīti ayamettha attho.
                         Saṅgāyitabbadhammavaṇṇanā
      [177] Saṅgamma samāgammāti saṅgantvā samāgantvā. Atthena
  atthaṁ byañjanena byañjananti atthena saha atthaṁ byañjanenapi saha byañjanaṁ
  samānentehīti attho. Saṅgāyitabbanti vācetabbaṁ sajjhāyitabbaṁ. Yathayidaṁ
  brahmacariyanti yathā idaṁ sakalaṁ sāsanabrahmacariyaṁ.

  *  *  *  *  *  *
  Footnote: 1 chaṂa., i. khemātherīuppalavaṇṇatherīādayo. 2 chaṂa., i. odātavatthavasanā
  3 chaṂa. uddakāssudaṁ, i. uddakā sudaṁ
-------------------------------------------------
[page 101]
                         Saññāpetabbavidhivaṇṇanā
      [178] Tatra ceti tatra saṁghamajjhe, tassa vā bhāsite. Atthañceva
  micchā gaṇhāti, byañjanāni ca micchā ropetīti "cattāro satipaṭṭhānā"ti
  ettha ārammaṇaṁ "satipaṭṭhānan"ti atthaṁ gaṇhāti. "satipaṭṭhānānī"ti Byañjanaṁ
  ropeti. Imassa nu kho āvuso atthassāti "satiyeva satipaṭṭhānan"ti
  atthasasa cattāro "satipaṭṭhānā"ti kinnukho imāni byañjanāni, udāhu
  "cattāri satipaṭṭhānānī"ti etāni vā byañjanāni upapannatarāni allīnatarāni.
  Imesañca 1- byañjanānanti "cattāro satipaṭṭhānā"ti byañjanānaṁ "satiyeva
  satipaṭṭhānan"ti kiṁnukho ayaṁ attho, udāhu "ārammaṇaṁ satipaṭṭhānan"ti eso
  atthoti. Imassa kho āvuso atthassāti "ārammaṇaṁ satipaṭṭhānan"ti imassa
  atthassa. Yā 2- ceva etānīti yānieva 3- etāni mayā vuttāni. Yā 4- ceva
  esoti yo ceva esa mayā vutto. So neva ussādetabboti tumhehi tāva
  sammā atthe ca sammā byañjane ca ṭhātabbaṁ. So pana neva ussādetabbo,
  na apasādetabbo. Saññāpetabboti jānāpetabbo. Tassa ca atthasāti
  "satiyeva satipaṭṭhānan"ti atthassa ca. Tesañca bayñjanānanti "satipaṭṭhānā"ti
  byañjanānaṁ. Nisantiyāti nisāmanatthaṁ dhāraṇatthaṁ. Iminā nayena sabbavāresu
  attho veditabbo.
      [181] Tādisanti tumhādisaṁ. Atthupetanti atthena upetaṁ atthassa
  viññātāraṁ. Byañjanupetanti byañjanehi upetaṁ byañjanānaṁ viññātāraṁ. Evaṁ
  etaṁ bhikkhuṁ pasaṁsatha. Eso hi bhikkhu na tumhākaṁ sāvako nāma, buddho nāma
  esa cundāti. Iti bhagavā bahussutaṁ bhikakhuṁ attano ṭhāne ṭhapeti.
                       Paccayānuññātakāraṇādivaṇṇanā
      [182] Idāni tatopi uttaritaraṁ desanaṁ vaḍḍhento na vo ahaṁ
  cundātiādimāha. Tattha diṭṭhadhammikā āsavā nāma idha loke paccayahetu

  *  *  *  *  *  *
  Footnote: 1 i., ka. imesaṁ vā, Sī. imesaṁ 2 ka. yāni, Sī. yaṁ
  3 chaṂa. yāniceva, i. yāneva 4 i., ka. yo, Sī. yaṁ
-------------------------------------------------
[page 102]
  Uppajjanakā āsavā. Samparāyikā āsavā nāma paraloke bhaṇḍanahetu
  uppajjanakā āsavā. Saṁvarāyāti yathā te na pavisanti, evaṁ pidahanāya.
  Paṭighātāyāti mūlaghātena paṭihananāya. Alaṁ vo taṁ yāvadeva sītassa paṭighātāyāti taṁ
  tumhākaṁ sītassa paṭighātāya samatthaṁ. Idaṁ vuttaṁ hoti, yaṁ vo mayā cīvaraṁ
  anuññātaṁ, taṁ pārupitvā dappaṁ vā mānaṁ vā kurumānā viharissathāti na
  anuññātaṁ, taṁ pana pārupitvā sītapaṭighātādīni katvā sukhaṁ samaṇadhammayoniso-
  manasikāraṁ karissathāti anuññātaṁ, yathā ca cīvaraṁ, evaṁ piṇḍapātādayopi.
  Anupadavaṇṇanā 1- panettha visuddhimagge vuttanayeneva veditabbā.
                          Sukhallikānuyogavaṇṇanā
      [183] Sukhallikānuyoganti sukhālliyanānuyogaṁ, 2- sukhasevanādhimuttatanti
  attho. Sukhetīti sukhitaṁ karoti. Pīṇetīti pīṇitaṁ thūlaṁ karoti.
                        Khīṇāsavābhabbaṭṭhānavaṇṇanā
      [186] Aṭṭhitadhammāti aṭṭhitasabhāvā. 3- Jivhā no atthīti yaṁ yaṁ
  icchanti, taṁ taṁ kathenti, kadāci maggaṁ kathenti, kadāci phalaṁ kadāci nibbānanti
  adhippāyo. Jānatāti sabbaññutañāṇena jānantena. Passatāti pañcahi cakkhūhi
  passantena. Gambhīranemoti gambhīraṁ bhūmiṁ anupaviṭṭho. Sunikhātoti suṭṭhu nikhāto.
  Evameva kho āvusoti evaṁ khīṇāsavo abhabbo navaṭṭhānāni 4- ajjhācarituṁ.
  Tasmiṁ ajjhācāre 5- acalo 6- asampavedhī. Tattha sañcicca pāṇaṁ jīvitā voropanādīsu
  sotāpannādayopi abhabbā. Sannidhikārakaṁ kāme paribhuñjitunti vatthukāme
  ca kilesakāme ca sannidhiṁ katvā paribhuñjituṁ. Seyyathāpi pubbe āgārikabhūtoti
  yathā pubbe gihibhūto paribhuñjati, evaṁ paribhuñjituṁ abhabbo.

  *  *  *  *  *  *
  Footnote: 1 chaṂa. anupadasaṁvaṇṇanā 2 chaṂa. sukhalliyanānuyogaṁ, i. sukhaṁ alliyanānuyogaṁ
  3 chaṂa., i. niṭṭhitasabhāvā 4 chaṂa., i. nava ṭhānāni 5 chaṂa. anajjhācāro,
  i. ajjhācāro 6 i. acelo
-------------------------------------------------
[page 103]
                          Pañhābyākaraṇavaṇṇanā
      [187] Agāramajjhe vasantā hi sotāpannādayo ca yāvajīvaṁ
  gihibyañjanena tiṭṭhanti. Khīṇāsavo pana arahattaṁ patvāva manussabhūto parinibbāyati
  vā pabbajati vā. Cātummahārājikādīsu kāmāvacaradevesu muhuttaṁpi na
  tiṭṭhati. Kasmā? vivekaṭṭhānassa abhāvā. Bhummadevattabhāve pana ṭhito arahattaṁ
  patvāpi tiṭṭhati. Tassa ca 1- vasena ayaṁ pañho āgato. Bhinnadosattā panassa
  bhikkhubhāvo veditabbo. Atīrakanti atīraṁ aparicchedaṁ mahantaṁ. No ca kho
  anāgatanti anāgataṁ pana addhānaṁ ārabbha evaṁ na paññapeti, atītameva
  maññe samaṇo gotamo jānāti, na anāgataṁ. Tathā hissa atīte
  aḍḍhachakkasatajātakānussaraṇaṁ 2- paññāyati. Anāgate evaṁ bahuanussaraṇaṁ na paññāyatīti
  imamatthaṁ maññamānā evaṁ vadeyyuṁ. Tayidaṁ kiṁ sūti anāgate apaññāpanaṁ kiṁnukho.
  Kathaṁsūti kena nu kho kāraṇena ajānantoyeva nu kho anāgataṁ nānussarati,
  ananussaritukāmatāya nānussaratīti. Aññavihitakena ñāṇadassanenāti paccakkhaṁ
  viya katvā dassanasamatthatāya dassanabhūtena ñāṇena aññatthavihitakena ñāṇena
  aññaṁ ārabbha pavattamānaṁ ñāṇadassanaṁ saṅgahetabbaṁ paññāpetabbaṁ maññanti.
  Te hi carato ca tiṭṭhato ca suttassa ca jāgarassa ca satataṁ samitaṁ ñāṇadassanaṁ
  paccupaṭṭhitaṁ maññanti, tādisañca ñāṇaṁ nāma natthi. Tasmā yathariva bālā
  abyattā, evaṁ maññantīti veditabbā.
      Satānusārīti pubbenivāsānussatisampayuttaṁ. Yāvatakaṁ ākaṅkhatīti yattakaṁ
  ñātuṁ icchati, tattakaṁ jānissāmīti ñāṇaṁ peseti. 3- Athassa dubbalapattapuṭe
  pakkhittanārāco 4- viya appaṭihataṁ anivāritaṁ ñāṇaṁ gacchati, tena yāvatakaṁ
  ākaṅkhati tāvatakaṁ anussarati. Bodhijanti bodhimūle jātaṁ. Ñāṇaṁ uppajjatīti
  catumaggañāṇaṁ uppajjati. Ayamantimā jātīti tena ñāṇena jātimūlassa pahīnattā
  puna ayamantimā jāti. Natthidāni punabbhavoti aparaṁpi ñāṇaṁ uppajjati.

  *  *  *  *  *  *
  Footnote: 1 chaṂa., i. casaddo na dissatī 2 chaṂa. aḍḍhachaṭṭha... 3 chaṂa. pesesi
  4 chaṂa. pakkhandanārāco, i. pakkhantanārāco
-------------------------------------------------
[page 104]
      Anatthasañhitanti na idhalokatthaṁ vā paralokatthaṁ vā nissitaṁ. Na taṁ
  tathāgato byākarotīti taṁ bhāratayuddhasītāharaṇasadisaṁ aniyyānikakathaṁ tathāgato na
  katheti. Bhūtaṁ tacchaṁ anatthasañhitanti rājakathāditiracchānakathaṁ. Kālaññū tathāgato
  hotīti kālaṁ jānāti. Sahetukaṁ sakāraṇaṁ katvā yuttappattakāleyeva katheti.
      [188] Tasmā tathāgatoti vuccatīti yathā yathā gaditabbaṁ, tathā tatheva
  gadanato dakārassa takāraṁ katvā tathāgatoti vuccatīti attho. Diṭṭhanti rūpāyatanaṁ.
  Sutanti saddāyatanaṁ. Mutanti mutvā patvāva gahetabbato gandhāyatanaṁ rasāyatanaṁ
  phoṭṭhabbāyatanaṁ. Viññātanti sukhadukkhādidhammāyatanaṁ. Pattanti pariyesitvā vā
  apariyesitvā vā pattaṁ. Pariyesitanti pattaṁ vā appattaṁ vā pariyesitaṁ.
  Anuvicaritaṁ manasāti cittena anusañcaritaṁ. "tathāgatena Abhisambuddhan"ti iminā
  etaṁ dasseti, yañhi aparimāṇāsu lokadhātūsu imassa sadevakassa lokassa nīlaṁ
  pītakantiādi rūpārammaṇaṁ cakkhudvāre āpāthaṁ āgacchati, "ayaṁ satto imasmiṁ
  khaṇe imaṁ nāma rūpārammaṇaṁ disvā sumano vā dummano vā majjhatto vā
  jāto"ti sabbaṁ taṁ tathāgatassa evaṁ abhisambuddhaṁ. Tathā yaṁ aparimāṇāsu
  lokadhātūsu imassa sadevakassa lokassa bherisaddo mudiṅgasaddotiādi
  saddārammaṇaṁ sotadvāre āpāthaṁ āgacchati. Mūlagandho tacagandhotiādi
  gandhārammaṇaṁ ghānadvāre āpāthaṁ āgacchati. Mūlaraso khandharasotiādi rasārammaṇaṁ
  jivhādvāre āpāthaṁ āgacchati. Kakkhaḷaṁ mudukantiādi paṭhavīdhātutejodhātu-
  vāyodhātubhedaṁ phoṭṭhabbārammaṇaṁ kāyadvāre āpāthaṁ āgacchati, "ayaṁ satto imasmiṁ
  khaṇe imaṁ nāma phoṭṭhabbārammaṇaṁ phusitvā sumano vā dummano vā majjhatto
  vā jāto"ti sabbaṁ taṁ tathāgatassa evaṁ abhisambuddhaṁ. Tathā yaṁ aparimāṇāsu
  lokadhātūsu imassa sadevakassa lokassa sukhadukkhādibhedaṁ dhammārammaṇaṁ
  manodvārassa āpāthaṁ āgacchati, "ayaṁ satto imasmiṁ khaṇe idaṁ nāma
  dhammārammaṇaṁ vijānitvā sumano vā dummano vā majjhatto vā jāto"ti
  sabbaṁ taṁ tathāgatassa evaṁ abhisambuddhaṁ.
-------------------------------------------------
[page 105]
      Yañhi cunda imesaṁ sattānaṁ diṭṭhaṁ sutaṁ mutaṁ viññātaṁ tattha
  tathāgatena adiṭṭhaṁ vā assutaṁ vā amutaṁ vā aviññātaṁ vā natthi. Imassa
  pana 1- mahājanassa pariyesitvā pattaṁpi atthi, pariyesitvā appattaṁpi atthi.
  Apariyesitvā pattaṁpi atthi, apariyesitvā appattaṁpi atthi. Sabbaṁpi taṁ
  tathāgatassa appattaṁ nāma natthi, ñāṇena asacchikataṁ nāMa. "tasmā Tathāgatoti
  vuccatī"ti. Yaṁ ṭhānaṁ 2- yathā loke na gataṁ tassa tatheva gatattā "tathāgato"ti
  vuccati. Pāliyaṁ pana abhisambuddhanti vuttaṁ, taṁ gatasaddena ekatthaṁ. Iminā
  nayena sabbavāresu "tathāgato"ti nigamanassa attho veditabbo. Tassa yutti
  brahmajāle tathāgatasaddavitthāre vuttāyeva.
                          Abyākataṭṭhānavaṇṇanā
      [189] Evaṁ attano asamataṁ anuttarataṁ sabbaññutaṁ dhammarājabhāvaṁ
  kathetvā idāni "puthusamaṇabrāhmaṇānaṁ laddhīsu mayā aññātaṁ adiṭṭhaṁ nāma
  natthi, sabbaṁ mama ñāṇassa antoyeva pavattatī"ti sīhanādaṁ nadanto ṭhānaṁ
  kho panetaṁ cunda vijjatīti ādimāha. Tattha tathāgatoti satto. Nahetaṁ
  āvuso atthasañhitan idhalokaparalokatthasañhitaṁ na hoti. Na dhammasañhitanti
  navalokuttaradhammanissitaṁ na hoti. Na ādibrahmacariyakanti sikkhattayasaṅgahitassa
  sakalasāsanabrahmacariyassa ādibhūtaṁ na hotaṁ.
                          Byākataṭṭhānavaṇṇanā
      [190] Idi dukkhanti khotiādīsu taṇhaṁ ṭhapetvā avasesā tebhūmikā
  dhammā idaṁ dukkhanti byākataṁ. Tasseva dukkhassa pabhāvikā janikā taṇhā
  dukkhasamudayoti byākataṁ ubhinnaṁ appavatti dukkhanirodhoti byākataṁ. Dukkhaparijānano
  samudayapajahano nirodhasacchikaraṇo ariyamaggo dukkhanirodhagāminīpaṭipadāti byākataṁ.

  *  *  *  *  *  *
  Footnote: 1 chaṂa. panasaddo na dissati 2 chaṂa., i. ṭhānanti na dissati
-------------------------------------------------
[page 106]
  "etañhi Āvuso atthasañhitan"tiādīsu etaṁ idhalokaparalokatthanissitaṁ
  navalokuttaradhammanissitaṁ sakalasāsanabrahmacariyassa ādi padhānaṁ pubbaṅgamanti
  ayamattho.
                       Pubbantasahagatadiṭṭhinissayavaṇṇanā
      [191] Idāni yantaṁ mayā na byākataṁ, taṁ ajānantena na
  byākatanti mā evaṁ saññamakaṁsu. Jānantova ahaṁ evaṁ "etasmiṁ byākatepi
  attho natthī"ti na byākariṁ. Yaṁ pana yathā byākātabbaṁ, taṁ mayā byākatamevāti
  sīhanādaṁ nadanto puna yepi te cundātiādimāha.
      Tattha diṭṭhiyova diṭṭhinissayā, diṭṭhinissitakā diṭṭhigatikāti attho.
  Idameva saccanti idameva dassanaṁ saccaṁ. Moghamaññanti aññesaṁ vacanaṁ moghaṁ.
  Asayaṁkāroti asayaṁkato.
      [192] Tatrāti tesu samaṇabrāhmaṇesu. Atthi nukho idaṁ āvuso
  vuccatīti āvuso yaṁ tumhehi sassato attā ca loko cāti vuccati, idamatthi
  nukho udāhu natthīti evaṁ ahante pucchāmīti attho. Yañca kho te
  evamāhaṁsūti yaṁ pana te "idameva saccaṁ moghamaññan"ti vadanti, tantesaṁ
  nānujānāmi. Paññattiyāti diṭṭhipaññattiyā. Samasamanti samena ñāṇena samaṁ.
  Yadidaṁ adhipaññattīti yā ayaṁ adhipaññatti nāMa. Ettha ahameva bhiyyo
  uttaritaro na mayā samo atthi. Tattha yañca vuttaṁ "paññattiyāti yañca
  adhipaññattī"ti ubhayametaṁ atthato ekaṁ. Bhedato hi paññatti adhipaññattīti
  dvayaṁ hoti. Tattha paññatti nāma diṭṭhipaññatti. Adhipaññatti nāma
  khandhapaññatti dhātupaññatti āyatanapaññatti indriyapaññatti saccapaññatti
  puggalapaññattīti evaṁ vuttā cha paññattiyo. Idha pana paññattiyāti etthāpi
  paññatti ceva adhipaññatti ca adhippetā, adhipaññattīti etthāpi. Bhagavā hi
  paññattiyāpi anuttaro, adhipaññattiyāpi anuttaro. Tenāha "ahameva tattha
  bhiyyo yadidaṁ adhipaññattī"ti.
-------------------------------------------------
[page 107]
                       Aparantasahagatadiṭaṭhinissayavaṇṇanā
      [196] Pahānāyāti pajahanatthāya. 1- Samatikkamāyāti tasseva vevacanaṁ.
  Desitāti kathitā. Paññattāti ṭhapitā. Satipaṭṭhānabhāvanāya hi ghanavinibbhogaṁ
  katvā sabbadhammesu yāthāvato 2- diṭṭhesu "suddhasaṅkhārapuñjo yaṁ nayidha
  sattūpalabbhatī"ti sanniṭṭhānato sabbadiṭṭhinissayānaṁ pahānaṁ hotīti. Tena vuttaṁ
  "diṭṭhinissayānaṁ pahānāya samatikkamāya evaṁ mayā ime cattāro satipaṭṭhānā
  desitā paññattā"ti. Sesaṁ sabbattha uttānatthamevāti.
                       Pāsādikasuttavaṇṇanā niṭṭhitā
                           ------------
                            7. Lakkhaṇasutta
                       dvattiṁsamahāpurisalakkhaṇavaṇṇanā
      [199] Evamme sutanti lakkhaṇasuttaṁ. Tatrāyaṁ anuttānapadavaṇṇanā:-
      dvattiṁsimānīti dvattiṁsa imāni. Mahāpurisalakkhaṇānīti mahāpurisabyañjanāni
  mahāpurisanimittāni "ayaṁ mahāpuriso"ti sañjānanakāraṇāni. "yehi
  Samannāgatassa mahāpurisassā"tiādi mahāpadāne vitthāritanayeneva veditabbaṁ.
      "bāhirakāpi Isayo dhārenti, no ca kho te jānanti imassa
  kammassa katattā imaṁ lakkhaṇaṁ paṭilabhatī"ti kasmā āha. Atthuppattiyā
  anurūpattā. Idañhi suttaṁ sātthuppattikaṁ. Sā panassa atthuppatti kattha
  samuṭṭhitā? antogāme manussānaṁ antare.
      Tadā kira sāvatthivāsino attano attano gehesu ca gehadvāresu
  ca saṇṭhāgārādīsu ca nisīditvā kathaṁ samuṭṭhāpesuṁ "bhagavato asītianubyañjanāni
  byāmappabhā dvattiṁsamahāpurisalakkhaṇāni, yehi ca bhagavato kāyo, sabbaphāliphullo

  *  *  *  *  *  *
  Footnote: 1 chaṂa., i. pajahanatthaṁ 2 i. yathāvato
-------------------------------------------------
[page 108]
  Viya pāricchattako, vikasitamiva kamalavanaṁ, nānāratanavicittaṁ viya suvaṇṇatoraṇaṁ,
  tārāmaricivikasitamiva 1- gagaṇatalaṁ, ito cito ca vidhāvamānā vipphandamānā
  chabbaṇṇaraṁsiyo muñcanto 2- ativiya sobhati. Bhagavato ca iminā nāma kammena
  idaṁ lakkhaṇaṁ nibbattanti kathitaṁ natthi, yāgūḷuṅkamattampi pana kaṭacchubhattamattaṁ
  vā pubbe dinnapaccayā evaṁ uppajjatīti bhagavatā vuttaṁ. Kiṁnu kho satthā
  kammaṁ akāsi, yenassa imāni lakkhaṇāni nibbattantī"ti.
      Athāyasmā ānando antogāme caranto imaṁ kathāsallāpaṁ sutvā
  katabhattakicco vihāraṁ āgantvā satthu vattaṁ katvā vanditvā ṭhito "mayā
  bhante antogāme ekā kathā sutā"ti āha. Tato bhagavatā "kinte
  ānanda sutan"ti vutte sabbaṁ ārocesi. Satthā therassa vacanaṁ sutvā
  parivāretrā nisinne bhikkhū āmantetvā "dvattiṁsimāni bhikkhave mahāpurisassa
  mahāpurisalakkhaṇānī"ti paṭipāṭiyā lakkhaṇāni dassetvā yena kammena yaṁ
  nibbattaṁ, tassa dassanatthaṁ evamāha.
                     Supatiṭṭhitapādatālakkhaṇavaṇṇanā (1)
      [201] Purimaṁ jātintiādīsu pubbe nivuṭṭhakkhandhā jātavasena
  "jātī"ti vuttā. Tathā bhavanavasena "bhavo"ti, nivuṭṭhavasena ālayaṭṭhena vā
  "niketo"ti. Tiṇṇaṁpi padānaṁ pubbe nivuṭṭhakkhandhasantāne "ṭhito"ti attho.
      Idāni yasmā taṁ khandhasantānaṁ devalokādīsu pavattati. 3-
  Lakkhaṇanibbattanasamatthaṁ pana kusalakammaṁ tattha na sukaraṁ, manussabhūtasseva taṁ sukaraṁ.
  Tasmā yathābhūtena yaṁ kammaṁ kataṁ, taṁ dassento pubbe manussabhūto samānotiādimāha.
  Akāraṇaṁ vā etaṁ. Hatthiassagomahisavānarādibhūtopi 4- hi mahāpuriso
  pāramiyo pūretiyeva. Yasmā pana evarūpe attabhāve ṭhitena katakammaṁ na sakkā
  sukhena dīpetuṁ. Tasmā "pubbe manussabhūto samāno"ti āha.

  *  *  *  *  *  *
  Footnote: 1 chaṂa. tārāmaricivirocamiva 2 Sī. vissajjento 3 chaṂa. vattati
  4 chaṂa. hatthiassamigamahisavānarādibhūtopi, i. hatthiassamigamahisavānarādibhūtopi
-------------------------------------------------
[page 109]
      Daḷhasamādānoti thiraggahaṇo. Kusalesu dhammesūti dasakusalakammapathesu.
  Avatthitasamādānoti niccalaggahaṇo anivattitaggahaṇo. Mahāsattassa hi akusalakammato
  aggiṁ patvā kukkuṭapattaṁ viya cittaṁ paṭikuṭṭati, kusalaṁ patvā vitānaṁ viya
  pasāriyati. Tasmā daḷhasamādāno hoti anivattitasamādāno. Na sakkā kenaci
  samaṇena vā brāhmaṇena vā devena vā mārena vā brahmunā vā
  kusalasamādānaṁ visajjāpetuṁ.
      Tatrimāni vatthūni:- pubbe kira mahāpuriso kalandakayoniyaṁ
  nibbatti. Atha deve vuṭṭhe ogho āgantvā kulāvakaṁ gahetvā samuddameva
  pavesesi. Mahāpuriso "puttake nīharissāmī"ti naṅguṭṭhaṁ temetvā temetvā
  samuddato udakaṁ bahi khipati. 1- Sattame divase sakko āvajjitvā tattha āgamma
  "kiṁ karosī"ti pucchi. So tassa ārocesi. Sakko mahāsamuddato udakassa
  dunnīharaṇīyabhāvaṁ kathesi. Bodhisatto tādisena kusītena saddhiṁ kathetuṁpi na
  vaṭṭati. "mā Idha tiṭṭhā"ti apasādeti. 2- Sakko "anomapurisena gahitaggahaṇaṁ
  na sakkā visajjāpetun"ti tuṭṭho tassa puttake ānetvā adāsi.
  Mahājanakakālepi mahāsamuddaṁ taramāno "kasmā mahāsamuddaṁ tarasī"ti devatāya puṭṭho
  "pāraṁ gantvā kulasantake raṭṭhe rajjaṁ gahetvā dānaṁ dātuṁ tarāmī"ti āha.
  Tato devatāya "ayaṁ mahāsamuddo gambhīro ceva puthulo ca, kadā naṁ
  tarissatī"ti vutte 3- so āha "taveso mahāsamuddasadiso, mayhaṁ pana ajjhāsayaṁ
  āgamma khuddakamātikā viya khāyati. Tvaṁyeva maṁ dakkhissasi samuddaṁ taritvā
  samuddapārato dhanaṁ āharitvā kulasantake raṭṭhe 4- rajjaṁ gahetvā dānaṁ
  dadamānan"ti. Devatā "anomapurisena gahitaggahaṇaṁ na sakkā visajjāpetun"ti
  bodhisattaṁ āliṅgitvā haritvā uyyāne nipajjāpesi. So chattaṁ ussāpetvā
  divase divase pañcasatasahassapariccāgaṁ katvā aparabhāge nikkhamma pabbajito.
  Evaṁ mahāsatto na sakkā kenaci samaṇena vā .pe. Brahmunā vā

  *  *  *  *  *  *
  Footnote: 1 chaṂa. khipi 2 chaṂa. apasāresi, i, apasādesi
  3 Sī. puṭṭho 4 chaṂa. raṭṭheti na dissati
-------------------------------------------------
[page 110]
  Kusalasamādānaṁ visajjāpetuṁ. Tena vuttaṁ "daḷhasamādāno ahosi kusalesu dhammesu
  avaṭṭhitasamādāno"ti 1-.
      Idāni yesu kusalesu dhammesu avaṭṭhitasamādāno, 1- ahosi te
  dassetuṁ kāyasucaritetiādimāha. Dānasaṁvibhāgeti ettha ca dānameva diyyanavasena dānaṁ,
  saṁvibhāgakaraṇavasena saṁvibhāgo. Sīlasamādāneti pañcasīlāṭṭhasīladasasīlacatupārisuddhisīla-
  pūraṇakāle. Uposathūpavāseti cātuddasikādibhedassa uposathassa
  upavasanakāle. Matteyyatāti mātuyā kātabbavatte. Sesapadesupi eseva nayo.
  Aññataraññataresu cāti aññesu ca aññesu ca evarūpesu. Adhikusalesūti ettha
  atthi kusalā, atthi adhikusalā. Sabbepi kāmāvacarakusalā kusalā nāma, rūpāvacarā
  adhikusalā. Ubhopi te kusalā nāma, arūpāvacarā adhikusalā. Sabbepi te kusalā
  nāma, sāvakapāramīpaṭilābhapaccayā kusalā adhikusalā. Tepi kusalā nāma,
  paccekabodhilābhapaccayā kusalā adhikusalā. Tepi kusalā nāma, sabbaññutañāṇa-
  paṭilābhapaccayā pana kusalā idha "adhikusalā"ti adhippetā. Tesu adhikusalesu dhammesu
  daḷhasamādāno ahosi avaṭṭhitasamādāno. 1-
      Katattā upacitattāti ettha sakiṁpi kataṁ katameva, abhiṇhakaraṇena
  pana upacitaṁ hoti. Ussannattāti piṇḍīkataṁ rāsīkataṁ kammaṁ ussannanti vuccati.
  Tasmā "ussannattā"ti vadanto mayā katassa kammassa cakkavāḷaṁ
  atisambādhaṁ bhavaggaṁ atinīcaṁ, evaṁ me ussannaṁ kammanti dasseti. Vipulattāti
  appamāṇattā. Iminā "anantaṁ appamāṇaṁ mayā kataṁ kamman"ti dasseti.
  Adhiggaṇhātīti adhibhavati, aññehi devehi atirekaṁ labhatīti attho. Paṭilabhatīti
  adhigacchati.
      Sabbāvantehi pādatalehīti idaṁ "samaṁ pādaṁ bhūmiyaṁ nikkhipatī"ti
  etassa vitthāravacanaṁ. Tattha sabbāvantehīti sabbapadesavantehi, na ekena
  padesena paṭhamaṁ phusati, na ekena pacchā, sabbeheva pādatalehi samaṁ phusati,
  samaṁ uddharati. Sacepi hi tathāgato "anekasataporisaṁ narakaṁ akkamissāmī"ti pādaṁ

  *  *  *  *  *  *
  Footnote: 1.-1-1 chaṂa. avatthitasamādāno
-------------------------------------------------
[page 111]
  Abhiharati 1- nīharati. 1- Tāvadeva ninnaṭṭhānaṁ vātapūritā viya kammārabhastā
  unnamitvā paṭhavīsamaṁ hoti. Unnataṁ ṭhānaṁpi anto pavisati. "dūre Akkamissāmī"ti
  pādaṁ 2- abhinīharantassa sineruppamāṇopi pabbato suseditavettaṅkuro viya
  onamitvā pādasamīpaṁ āgacchati. Tathāhissa yamakapāṭihāriyaṁ katvā "yugandharapabbataṁ
  akkamissāmī"ti pāde abhinīhaṭe pabbato onamitvā pādasamīpaṁ āgato. Sopi
  taṁ akkamitvā dutiyapādena tāvatiṁsabhavanaṁ akkami. Na hi cakkalakkhaṇena
  patiṭṭhātabbaṭṭhānaṁ visamaṁ bhavituṁ sakkoti. Khāṇu vā kaṇṭako vā sakkharā vā
  kathalā vā uccārapassāvakheḷasiṅghāṇikādīni vā purimataraṁ vā apagacchanti,
  tattha tattheva vā paṭhaviṁ pavisanti. Tathāgatassa hi sīlatejena puññatejena
  dhammatejena dasannaṁ pāramīnaṁ ānubhāvena ayaṁ mahāpaṭhavī samā mudupupphābhikiṇṇā
  hoti.
      [202] Sāgarapariyantanti sāgarasīmaṁ. Na hi tassa rajjaṁ kārentassa
  antarā rukkho vā pabbato vā nadī vā sīmā hoti mahāsamuddova sīmā.
  Tena vuttaṁ "sāgarapariyantan"ti. Akhīlamanimittamakaṇṭakanti niccoraṁ. Corā hi
  kharasamphassaṭṭhena khīlā, upaddavapaccayaṭṭhena nimittā, vijjhanaṭṭhena kaṇṭakāti
  vuccanti. Iddhanti samiddhaṁ. Phītanti sabbasampattiyā phāliphullaṁ. Khemanti
  nibbhayaṁ. Sivanti nirupaddavaṁ. Nirabbudanti corābbudarahitaṁ, 3- gumbagumbaṁ
  hutvā carantehi corehi virahitanti attho. Akkhambhiyoti 4- avikkhambhiyo. Na naṁ
  koci ṭhānato cāletuṁ sakkoti. Paccatthikenāti paṭipakkhaṁ icchantena. Paccāmittenāti
  paṭiviruddhena amittena. Ubhayampetaṁ sapattavevacanaṁ. Abbhantarehīti anto
  uṭṭhitehi rāgādīhi.
      Bāhirehīti samaṇādīhi. Tathā hi naṁ bāhirā devadattakokālikādayo
  samaṇāpi soṇadaṇḍakūṭadaṇḍādayo brāhmaṇāpi sakkasadisā devatāpi satta
  vassāni anubandhamāno māropi bakādayo brahmānopi vikkhambhituṁ nāsakkhiṁsu.

  *  *  *  *  *  *
  Footnote: 1 chaṂa., i. abhinīharati 2 chaṂa., i. pādanti na dissati
  3 chaṂa. abbudavirahitaṁ, i. abbudarahitaṁ 4 Sī., i. avikkhambhiyo
-------------------------------------------------
[page 112]
      Ettāvatā bhagavatā kammañca kammasarikkhakañca lakkhaṇañca
  lakkhaṇānisaṁso ca vutto hoti. Kammaṁ nāma satasahassakappādhikāni cattāri asaṅkheyyāni
  daḷhaviriyena hutvā katakammaṁ. Kammasarikkhakaṁ nāma daḷhena katakammabhāvaṁ 1-
  sadevako loko jānātūti nibbattaṁ 2- supatiṭṭhitapādamahāpurisalakkhaṇaṁ. Lakkhaṇaṁ
  nāma supatiṭṭhitapādatā. Lakkhaṇānisaṁso nāma paccatthikehi avikkhambhanīyatā.
      [203] Tatthetaṁ vuccatīti tattha vutte kammādibhede aparaṁpi idaṁ
  vuccati, gāthābandhaṁ sandhāya vuttaṁ. Etā pana gāthā porāṇakattherā
  "ānandattherena ṭhapitā vaṇṇanāgāthā"ti vatvā gatā. Aparabhāge therā
  "ekapadiko atthuddhāro"ti āhaṁsu.
      Tattha sacceti vacīsacce. Dhammeti dasakusalakammapathadhamme. Dameti
  indriyadamane. Saṁyameti sīlasaṁyame. "soceyyasīlālayūposathesu Cā"ti ettha
  kāyasoceyyādi tividhaṁ soceyyaṁ. Ālayabhūtaṁ sīlameva sīlālayo. Uposathakammaṁ
  uposatho. Ahiṁsāyāti avihiṁsāya. Samattamācarīti 3- sakalamācari.
      Anuvabhīti anubhavi. Veyyañjanikāti lakkhaṇapāṭhakā. Parābhibhūti pare
  abhibhavanasamattho. Sattubhīti sapattehi akkhambhiyo hoti.
      Na so gacchati jātu khambhananti so ekaṁseneva aggapuggalo
  vikkhambhetabbataṁ na gacchati. Esā hi tassa dhammatāti tassa hi esā
  dhammatā ayaṁ sabhāvo.
                       Pādatalacakkalakkhaṇavaṇṇanā (2)
      [204] Ubbegauttāsabhayanti ubbegabhayañceva uttāsabhayañca.
  Tattha corato vā rājato vā paccatthiasthikato vā vilopanabandhanādinissayabhayaṁ
  ubbego nāma, taṁmuhuttikaṁ caṇḍahatthiassādīni vā ahiyakkhādayo vā paṭicca

  *  *  *  *  *  *
  Footnote: 1 chaṂa., i. katabhāvaṁ 2 chaṂa., i. nibbattanti na dissati
  3 ka. samantamācari
-------------------------------------------------
[page 113]
  Lomahaṁsanakaraṁ bhayaṁ uttāsabhayaṁ nāMa. Taṁ sabbaṁ apanuditā vūpasamitā. Saṁvidhātāti
  saṁvidahitā. Kathaṁ saṁvidahati? aṭaviyaṁ sāsaṅkaṭṭhānesu dānasālaṁ kāretvā tattha
  āgate bhojetvā manusse datvā ativāheti. Taṁ ṭhānaṁ pavisituṁ asakkontānaṁ
  manusse pesetvā paveseti. Nagarādīsupi tesu tesu ṭhānesu ārakkhaṁ ṭhapeti,
  evaṁ saṁvidahati. Saparivārañca dānaṁ adāsīti annapānādi dasavidhaṁ dānavatthu.
      Tattha annanti yāgubhattaṁ. Taṁ dento 1- na dvāre ṭhapetvā
  adāsi, athakho antonivesane haritūpalitte ṭhāne lājā ceva pupphāni ca
  vikiritvā āsanaṁ paññapetvā vitānaṁ bandhitvā gandhadhūpādīhi sakkāraṁ katvā
  bhikkhusaṁghaṁ nisīdāpetvā yāguṁ adāsi. Yāguṁ dento ca sabyañjanaṁ adāsi.
  Yāgupānāvasāne pāde dhovitvā telena makkhetvā nānappakārakaṁ anantaṁ
  khajjakaṁ datvā pariyosāne anekasūpaṁ anekabyañjanaṁ paṇītabhojanaṁ adāsi.
  Pānaṁ dento ambapānādiaṭṭhavidhapānaṁ adāsi, taṁpi yāgubhattaṁ datvā. Vatthaṁ
  dento na suddhavatthameva adāsi, ekapaṭadupaṭādipahonakaṁ pana vatthaṁ 2- datvā
  sūciṁpi adāsi, suttaṁpi adāsi, suttaṁpi vaṭṭesi, sūcikaraṇaṭṭhāne bhikkhūnaṁ
  āsanāni yāgubhattaṁ pādamakkhanaṁ piṭṭhimakkhanaṁ rajanaṁ paṇḍupalāsaṁ rajanadoṇikaṁ
  antamaso cīvararajanakampi kappiyakārakampi adāsi.
      Yānanti upāhanaṁ. Taṁ dentopi 3- upāhanatthavikaṁ upāhanadaṇḍakaṁ
  makkhanatelaṁ heṭṭhā vuttāni ca annādīni tasseva parivāraṁ katvā adāsi. Mālaṁ
  dentopi na suddhamālameva adāsi, athakho naṁ gandhehi missetvā heṭṭhimāni
  cattāri tasseva parivāraṁ katvā adāsi. Bodhicetiyāasanapotthakādipūjanatthāya
  ceva cetiyagharadhūpanatthāya ca gandhaṁ dentopi na suddhagandhameva adāsi,
  gandhapiṁsanakanisadāya ceva pakkhipanakabhājanena ca saddhiṁ heṭṭhimāni pañca tassa
  parivāraṁ katvā adāsi. Cetiyapūjādīnaṁ atthāya haritālamanosilācīnapiṭṭhādivilepanaṁ
  dentopi na suddhavilepanameva adāsi, vilepanabhājanena saddhiṁ heṭṭhimāni cha
  tassa parivāraṁ katvā adāsi. Seyyāti mañcapīṭhaṁ. Taṁ dentopi na

  *  *  *  *  *  *
  Footnote: 1 chaṂa., i. dadanto 2 chaṂa. vatthanti na dissati 3 chaṂa. dadento
-------------------------------------------------
[page 114]
  Suddhamañcapīṭhameva adāsi. Kojavakambalapaccattharaṇamañcapaṭipādakehi saddhiṁ antamaso
  makuṇasodhanadaṇḍakaṁ 1- heṭṭhimāni ca satta tassa parivāraṁ katvā adāsi. Āvasathaṁ
  dentopi na gehamattameva adāsi, athakho naṁ mālākammalatākammapaṭimaṇḍitaṁ
  supaññattamañcapīṭhaṁ kāretvā heṭṭhimāni aṭṭha tassa parivāraṁ katvā adāsi.
  Padīpeyyanti padīpatelaṁ. Taṁ dento cetiyaṅgaṇe bodhiyaṅgaṇe dhammassavanagge
  vasanagehe potthakavācanaṭṭhāne ca 2- imimā dīpaṁ jālāpethāti na suddhatelameva
  adāsi, vaṭṭikapallakatelabhājanādīhi saddhiṁ heṭṭhimāni nava tasseva parivāraṁ
  katvā adāsi. Suvibhattantarānīti suvibhattāntarāni.
      Rājānoti abhisittā khattiyā. Bhogikāti bhojakā. Kumārāti
  rājakumāRā. Idha kammaṁ nāma saparivāradānaṁ. Kammasarikkhakaṁ nāma saparivāraṁ
  katvā dānaṁ adāsīti iminā kāraṇena sadevako loko jānātūti nibbattaṁ
  cakkalakkhaṇaṁ. Lakkhaṇaṁ nāma tadeva cakkalakkhaṇaṁ. Ānisaṁso mahāparivāratā.
      [205] Tatthetaṁ vuccatīti imā tadatthaparidīpanā gāthā vuccanti.
  Duvidhā hi gāthā hoti 3- tadatthaparidīpanā visesatthaparidīpanā ca. Tattha pāliyaṁ
  āgatameva atthaṁ paridīpayamānā 4- tadatthaparidīpanā nāMa. Pāliyaṁ anāgataṁ
  paridīpayamānā visesatthaparidīpanā nāMa. Imā pana tadatthaparidīpanā. Tattha pureti
  pubbe. Puratthāti tasseva vevacanaṁ. Purimāsu jātīsūti imissā jātiyā pubbe
  katakammapaṭikkhepadīpanaṁ. Ubbegauttāsabhayāpanūdanoti ubbegabhayassa ceva
  uttāsabhayassa ca apanūdano. Ussukoti adhimutato.
      Satapuññalakkhaṇanti satena satena puññakammena nibbattaṁ ekekalakkhaṇaṁ.
  Evaṁ sante yo koci buddho bhaveyyāti na rocayiṁsu, anantesu pana
  cakkavāḷesu sabbe sattā ekekaṁ kammaṁ satakkhattuṁ kareyyuṁ, ettakehi janehi
  katakammaṁ bodhisatto ekova ekekaṁ sataguṇaṁ katvā nibbatto. Tasmā
  "satapuññalakkhaṇo"ti imamatthaṁ rocayiṁsu. Manussāsurasakkarakkhasāti manussā ca asurā
  ca sakkā ca rakkhasā ca.

  *  *  *  *  *  *
  Footnote: 1 chaṂa. maṅgulasodhanadañḍakaṁ, i. makulasodhanadaṇḍake 2 chaṃa, i. casaddo na dissati
  3 chaṂa. honti 4 chaṂa. paridīpanā, i. paridīpiyamānā
-------------------------------------------------
[page 115]
                    Āyatapaṇhitāditilakkhaṇavaṇṇanā (3-5)
      [206] Antarāti paṭisandhito sarasacutiyā antaRā. 1- Idha kammaṁ
  nāma pāṇātipātā paṭivirati. 2- Kammasarikkhakaṁ nāma pāṇātipātaṁ karontā
  padasaddasavanabhayā aggaggapādehi akkamantā gantvā paraṁ ghātenti. 3- Atha te
  iminā kāraṇena tesaṁ taṁ kammaṁ jano jānātūti antovaṅkapādā vā bahivaṅkapādā
  vā ukkuṭikapādā vā aggakoṇḍā vā pañhikoṇḍā vā bhavanti. Aggaggapādehi
  gantvā parassa amāritabhāvaṁ pana tathāgatassa sadevako loko iminā
  kāraṇena jānātūti āyatapaṇhimahāpurisalakkhaṇaṁ nibbattati. Tathā paraṁ ghātentā
  unnatakāyena gacchantā aññe passissantīti onatā gantvā paraṁ ghātenti.
  Atha te evamime gantvā paraṁ ghātayiṁsūti nesantaṁ kammaṁ iminā kāraṇena paro
  jānātūti khujjā vā vāmanakā 4- vā pīṭhasappī vā bhavanti. Tathāgatassa pana
  evaṁ gantvā paresaṁ aghātitabhāvaṁ iminā kāraṇena sadevako loko jānātūti
  brahmūjugattamahāpurisalakkhaṇaṁ nibbattati. Tathā paraṁ ghātentā āvudhaṁ vā muggaraṁ
  vā gaṇhitvā muṭṭhikatahatthā paraṁ ghātenti. Te evaṁ tesaṁ parassa ghātitabhāvaṁ
  iminā kāraṇena jano jānātūti rassaṅgulī vā rassahatthā vā vaṅkaṅgulī vā
  phaṇahatthakā vā bhavanti. Tathāgatassa pana evaṁ paresaṁ aghātitabhāvaṁ sadevako
  loko iminā kāraṇena jānātūti dīghaṅgulimahāpurisalakkhaṇaṁ nibbattati. Idamettha
  kammasarikkhakaṁ. Idameva pana lakkhaṇattayaṁ lakkhaṇaṁ nāMa. Dīghāyukabhāvo
  lakkhaṇānisaṁso.
      [207] Maraṇavadhabhayamattanoti ettha maraṇasaṅkhāto vadho maraṇavadhato, 5-
  maraṇavadhato bhayaṁ maraṇavadhabhayaṁ, taṁ attano jānitvā. Paṭivirato paraṁ māraṇāyāti
  yathā mayhaṁ maraṇato bhayaṁ mama jīvitaṁ piyaṁ, evaṁ paresampīti ñatvā paraṁ maraṇato
  paṭivirato ahosi. Sucaritenāti suciṇṇena. Saggamagamāsīti saggaṁ gato.

  *  *  *  *  *  *
  Footnote: 1 chaṂa., i. antare 2 chaṂa., i. virati
  3. chaṂa., pātenti 4 chaṂa., i. vāmanā 5 chaṂa. marajhavadho
-------------------------------------------------
[page 116]
      Caviya punaridhāgatoti cavitvā puna idhāgato. Dīghapāsaṇhikoti
  dīghapaṇhiko. Brahmāva sujūti brahmā viya suṭṭhu uju.
      Subhujoti sundarabhujo. Susūti mahallakakālepi taruṇarūPo. Susaṇṭhitoti
  susaṇṭhānasampanno mudutalunaṅguliyassāti mudū talunā ca aṅguliyo assa. Tībhīti
  tīhi. Purisavaraggalakkhaṇehīti purisavarassa aggalakkhaṇehi. Cirayāpanāyāti 1- ciraṁ
  yāpanāya, dīghāyukabhāvāya.
      Ciraṁ yāpetīti ciraṁ yāpeti. Cirataraṁ pabbajati yadi tato hīti yadi
  tato hi cirataraṁ yāpeti yadi pabbajatīti attho. Yāpayāti ca vasiddhibhāvanāyāti
  vasippatto hutvā iddhibhāvanāya yāpeti.
                      Sattussadatālalakkhaṇavaṇṇanā (6)
      [208] Rasitānanti rasasampannānaṁ. "khādanīyānan"tiādīsu Khādanīyāni
  nāma piṭṭhakhajjakādīni. Bhojanīyānanti 2- pañca bhojanāni. Sāyanīyānanti 3-
  sāyitabbāni sappinavanītādīni. Lehanīyānanti 4- nillehitabbāni piṭṭhapāyāsādīni.
  Pānānanti 5- aṭṭha pānakāni.
      Idha kammaṁ nāma kappasatasahassādhikāni cattāri asaṅkheyyāni dinnaṁ
  idaṁ paṇītabhojanadānaṁ. Kammasarikkhakaṁ nāma lūkhabhojane kucchigate lohitaṁ sussati,
  maṁsaṁ milāyati. Tasmā lūkhadāyakā sattā iminā kāraṇena tesaṁ lūkhabhojanassa
  dinnabhāvaṁ jano jānātūti appamaṁsā appalohitā manussapetā viya
  dullabhannapānā bhavanti. Paṇītabhojane pana kucchigate maṁsalohitaṁ vaḍḍhati, paripuṇṇakāyā
  pāsādikā abhirūpā dassanīyā honti. Tasmā tathāgatassa dīgharattaṁ
  paṇītabhojanadāyakattaṁ sadevako loko iminā kāraṇena jānātūti
  sattussadamahāpurisalakkhaṇaṁ nibbattati. Lakkhaṇaṁ nāma sattussadalakkhaṇameva. Paṇītalābhitā
  ānisaṁso.

  *  *  *  *  *  *
  Footnote: 1 chaṂa., cirayapanāyāti 2 chaṂa., i. bhojanīyāni
  3 chaṂa., i. sāyanīyāni 4 chaṂa., i. lehanīyāni 5 chaṂa., pānāni, i. pānāni
-------------------------------------------------
[page 117]
      [209] Khajjabhojjamatha leyyasāyiyanti khajjakañca bhojanaṇca
  lehanīyañca sāyanīyañca. Uttamaggarasadāyakoti uttamo aggarasadāyako,
  uttamānaṁ vā aggarasānaṁ dāyako.
      Satta cussadeti satta ca ussade. Tadatthajotakanti khajjabhojjādijotakaṁ,
  tesaṁ lābhasaṁvattanikanti attho. Pabbajjaṁpi cāti pabbajamānopi ca. Tadādhigacchatīti
  taṁ adhigacchati. Lābhiruttamanti lābhī uttamaṁ.
                    Karacaraṇamudujālatālakkhaṇavaṇṇanā (7-8)
      [210] Dānenātiādīsu ekacco dāneneva saṅgaṇhitabbo hoti,
  taṁ dānena saṅgahesi. Pabbajitānaṁ pabbajitaparikkhāraṁ, gihīnaṁ gihiparikkhāraṁ
  adāsi.
      Peyyavajjenāti ekacco hi "ayaṁ dātabbaṁ dānaṁ nāma deti,
  ekena pana vacanena sabbaṁ makkhetvā nāseti, kiṁ etassa dānan"ti vattā
  hoti. Ekacco "ayaṁ kiñcāpi dānaṁ na deti, kathento pana telena viya
  makkheti. Eso detu vā mā vā, vacanameva tassa sahassaṁ agghatī"ti vatvā hoti.
  Evarūpo puggalo dānaṁ na paccāsiṁsati, 1- piyavacanameva paccāsiṁsati. Taṁ piyavacanena
  saṅgahesi.
      Atthacariyāyāti atthasaṁvaḍḍhanakathāya. Ekacco hi neva dānaṁ, na
  piyavacanaṁ paccāsiṁsati. Attano hitakathaṁ 2- vaḍḍhikameva paccāsiṁsati. Evarūpaṁ puggalaṁ
  "idante kātabbaṁ, idaṁ te na kātabbaṁ. Evarūpo puggalo sevitabbo, evarūpo
  puggalo na sevitabbo"ti evaṁ atthacariyāya saṅgahesi.
      Samānattatāyāti samānasukhadukkhabhāvena. Ekacco hi dānādīsu ekaṁpi
  na paccāsiṁsati, ekāsane nisajjaṁ, ekapallaṅke sayanaṁ, ekato bhojananti evaṁ
  samānasukhadukkhataṁ paccāsiṁsati. Tattha jātiyā hīno bhogena adhiko dussaṅgaho
  hoti. Na hi sakkā tena saddhiṁ ekaparibhogaṁ 3- kātuṁ, tathā akariyamāne ca

  *  *  *  *  *  *
  Footnote: 1 chaṂa. paccāsīsati evamuparipi 2 Sī. hitakataṁ 3 chaṂa. ekaparibhogo
-------------------------------------------------
[page 118]
  So kujjhati. Bhogena hīno jātiyā adhikopi dussaṅgaho hoti. So hi "ahaṁ
  jātimā"ti bhogasampannena saddhiṁ ekaparibhogaṁ na icchati, tasmiṁ kariyamāne 1-
  kujjhati. Ubhohipi hīno pana susaṅgaho hoti. Na hi so itarena saddhiṁ
  ekaparibhogaṁ icchati, na akariyamāne ca kujjhati. Ubhohi sadisopi susaṅgahoyeva.
  Bhikkhūsu dussīlo dussaṅgaho hoti. Na hi sakkā tena saddhiṁ ekaparibhogaṁ
  kātuṁ, tathā akariyamāneva kujjhati. Sīlavā susaṅgaho hoti. Sīlavā hi
  kariyamānepi 2- akariyamānepi na kujjhati. Aññaṁ attanā saddhiṁ paribhogaṁ
  akarontampi na pāpakena cittena passati. Paribhogopi tena saddhiṁ sukaro
  hoti. Tasmā evarūpaṁ puggalaṁ evaṁ samānattatāya saṅgahesi.
      Susaṅgahitāssa hontīti susaṅgahitā assa honti. Detu vā mā
  vā detu, karotu vā mā vā karotu, susaṅgahitāva honti, na bhijjanti.
  "yadāssa Dātabbaṁ hoti, tadā deti. Idāni maññe natthi, tena na deti.
  Kiṁ mayaṁ dadamānameva upaṭṭhahāma, mayaṁ adadantaṁ 3- akarontaṁ na upaṭṭhahāmā"ti
  evaṁ cintenti.
      Idha kammaṁ nāma dīgharattaṁ kataṁ dānādisaṅgahakammaṁ. Kammasarikkhakaṁ
  nāma yo evaṁ asaṅgāhako hoti, so iminā kāraṇenassa asaṅgāhakabhāvaṁ
  jano jānātūti idha 4- thaddhahatthapādo ceva hoti, visamaṭṭhitasseva 5- lakkhaṇo
  ca. Tathāgatassa pana dīgharattaṁ saṅgāhakabhāvaṁ sadevako loko iminā kāraṇena
  jānātūti imāni dve lakkhaṇāni nibbattanti. Lakkhaṇaṁ nāma idameva
  lakkhaṇadvayaṁ. Susaṅgahitaparijanatā ānisaṁso.
      [211] Kariyāti karitvā. Cariyāti caritvā. Anavamatenāti
  anavaññātena. "anamadenā"tipi 6- Pāṭho, na appamādena na dinnena na
  vambhitenāti 7- attho.

  *  *  *  *  *  *
  Footnote: 1 chaṂa. akariyamāne 2 chaṂa. adīyamānepi 3 chaṂa., i. adentaṁ
  4 chaṂa., i. idha saddo na dissati 5 chaṂa. visamaṭṭhitāvayavalakkhaṇo 6 Sī. anapavā
  demātipi 7 chaṂa. i. gabbhitenāti
-------------------------------------------------
[page 119]
      Caviyāti. Cavitvā. Atirucirasuvaggudassaneyyanti atirucirañca supāsādikaṁ
  suvaggañca 1- suṭṭhu chekaṁ dassaneyyañca daṭṭhabbayuttaṁ. Susu kumāroti suṭṭhu
  sukumāro.
      Parijanassa voti parijano assa vo vacanakaro. Vidheyyoti
  kattabbākattabbesu yathāruciṁ vidhetabbo. 2- Mahimanti mahiṁ imaṁ. Piyavadū
  hitasukhataṁ jigiṁsamānoti piyavado hutvā hitañca sukhañca pariyesamāno.
  Vacanapaṭikarassābhippasannāti vacanapaṭikarā assa abhippasannā. Dhammānudhammanti
  dhammañca anudhammañca.
                Ussaṅkhapādauddhaggalomatālakkhaṇavaṇṇanā (9-10)
      [212] Atthūpasahitanti idhalokaparalokatthanissitaṁ. Dhammūpasañhitanti
  dasakusalakammapathanissitaṁ. Bahujanaṁ nidassesīti 3- bahujanassa nidassanakathaṁ 4- kathesi.
  Pāṇīnanti sattānaṁ. "aggo"tiādīni Sabbāni aññamaññavevacanāni. Idha kammaṁ
  nāma dīgharattaṁ bhāsitā uddhaṅgamanīyā atthūpasañhitā vācā. Kammasarikkhakaṁ
  nāma yo evarūpaṁ uggatavācaṁ na bhāsati, so iminā kāraṇena uggatavācāya
  abhāsamānaṁ jano jānātūti adhosaṅkhapādo 5- ca hoti adhonatalomo 6- ca.
  Tathāgatassa pana dīgharattaṁ evarūpāya uggatavācāya bhāsitabhāvaṁ sadevako loko
  iminā kāraṇena jānātūti ussaṅkhapādalakkhaṇañca uddhaggalomalakkhaṇañca
  nibbattati. Lakkhaṇaṁ nāma idameva lakkhaṇadvayaṁ. Uttamabhāvo ānisaṁso.
      [213] Erayanti bhaṇanto. Bahujanaṁ nidaṁsayīti bahujanassa hitaṁ
  dasseti. Dhammayāganti dhammadānayaññaṁ.
      Ubbhamuppatitalomavā sasoti so esa uddhaggatalomavā hoti.
  Pādagaṇṭhirahūti pādagoppakā ahesuṁ. Sādhusaṇṭhitāti suṭṭhu saṇṭhitā.

  *  *  *  *  *  *
  Footnote: 1 chaṂa. suvaggu ca. i. suvagguñca 2 chaṂa., i. yathāruci vidhātabbo 3 chaṂa., i.
  nidaṁsesi 4 chaṂa., i. nidaṁsanakathaṁ 5 Sī. adhogatasaṅkhapādo 6 Sī. adhogatalomo
-------------------------------------------------
[page 120]
  Maṁsalohitācitāti maṁsena ceva lohitena ca ācitā. Tacotthaṭāti tacena
  pariyonaddhā nigguḷhā. Vajatīti gacchati. Anomanikkamoti anomavihārī
  seṭṭhavihārī.
                       Eṇijaṅghalakkhaṇavaṇṇanā (11)
      [214] Sippaṁ vātiādīsu sippaṁ nāma dvepi sippāni hīnañca
  sippaṁ ukkaṭṭhañca sippaṁ. Hīnaṁ nāma sippaṁ naḷakārasippaṁ kumbhakārasippaṁ
  pesakārasippaṁ nhānasippaṁ. Ukkaṭṭhaṁ nāma sippaṁ lekhā muddhāgaṇanā.
  Vijjanti 1- ahivijjādi anekavidhā. Caraṇanti pañcasīlaṁ dasasīlaṁ pāṭimokkhasaṁvarasīlaṁ.
  Kammanti kammassakatajānanapaññā. Kiliseyyunti kilameyyuṁ. Antevāsikavattaṁ
  nāma dukkhaṁ, taṁ nesaṁ mā ciraṁ ahosīti cintesi.
      Rājārahānīti rañño anurūpāni hatthiassādīni, tāniyeva rañño
  senāya aṅgabhūtattā rājaṅgānīti vuccanti, rājūpabhogānīti rañño
  upabhogaparibhogabhaṇḍāni, tāni ceva sattaratanāni ca. Rājānucchavikānīti rañño
  anucchavikāni. Tesaṁyeva sabbesaṁ idaṁ gahaṇaṁ. Samaṇārahānīti samaṇānaṁ anurūpāni
  ticīvarādīni. 2- Samaṇaṅgānīti samaṇānaṁ koṭṭhāsabhūtā catasso parisā.
  Samaṇūpabhogānīti samaṇānaṁ upabhogaparikkhāRā. Samaṇānucchavikānīti tesaṁyeva adhivacanaṁ.
      Idha pana kammaṁ nāma dīgharattaṁ sakkaccaṁ sippādivācanaṁ. Kammasarikkhakaṁ
  nāma yo evaṁ sakkaccaṁ sippaṁ avācento antevāsike ukkuṭikāsanajaṅghapesanikādīhi
  kilameti, tassa jaṅghamaṁsaṁ likhitvā pātitaṁ viya hoti. Tathāgatassa pana sakkaccaṁ
  vācitabhāvaṁ sadevako loko iminā kāraṇena jānātūti anupubbauggatavaṭṭitaṁ
  eṇijaṅghalakkhaṇaṁ nibbattati. Lakkhaṇaṁ nāma idameva lakkhaṇaṁ. Anucchavikalābhitā
  ānisaṁso.
      [215] Yadūpaghātāyāti yaṁ sippaṁ kassaci upaghātāya na hoti.
  Kilissatīti kilamissati. Sukhumattacotthaṭāti sukhamatacena pariyonaddhā. Kiṁ pana

  *  *  *  *  *  *
  Footnote: 1 chaṂa. i. vijjā 2 chaṂa., i. cīvarādīni
-------------------------------------------------
[page 121]
  Aññena kammena aññaṁ lakkhaṇaṁ nibbattatīti. Na nibbattati, yaṁ pana
  nibbattati, taṁ anubyañjanaṁ hoti, tasmā idha vuttaṁ.
                       Sukhumacchavilakkhaṇavaṇṇanā (12)
      [216] Samaṇaṁ vāti samitapāpaṭṭhena samaṇaṁ. Brāhmaṇaṁ vāti
  bāhitapāpaṭṭhena brāhmaṇaṁ.
      Mahāpaññotiādīsu mahāpaññādīhi samannāgato hotīti attho.
  Tatrīdaṁ mahāpaññādīnaṁ nānattaṁ.
      Tattha 1- katamā mahāpaññā? mahante sīlakkhandhe pariggaṇhātīti
  Mahāpaññā, mahante samādhikkhandhe paññākkhandhe vimuttikkhandhe
  vimuttañāṇadassanakkhandhe pariggaṇhātīti mahāpaññā, mahantāni ṭhānāṭhānāni mahantā
  vihārasamāpattiyo mahantāni ariyasaccāni mahante satipaṭṭhāne sammappadhāne
  iddhipāde mahantāni indriyāni balāni bojjhaṅgāni 2- mahante ariyamagge
  mahantāni sāmaññaphalāni mahantā abhiññāyo mahantaṁ paramatthaṁ nibbānaṁ
  pariggaṇhātīti mahāpaññā.
      Katamā puthupaññā? puthunānākkhandhesu ñāṇaṁ pavattatīti puthupaññā.
  Puthunānādhātūsu puthunānāāyatanesu puthunānāpaṭiccasamuppādesu puthunānāsuññata-
  manupalabbhesu puthunānāatthesu dhammesu niruttīsu paṭibhāṇesu. Puthunānāsīlakkhandhesu
  puthunānāsamādhipaññāvimuttivimuttiñāṇadassanakkhandhesu puthunānāṭhānāṭhānesu
  puthunānāvihārasamāpattīsu puthunānāariyasaccesu puthunānāsatipaṭṭhānesu
  sammappadhānesu iddhipādesu indriyesu balesu bojjhaṅgesu puthunānāariyamaggesu
  sāmaññaphalesu abhiññāsu puthujjanasādhāraṇe dhamme samatikkamma paramatthe
  nibbāne ñāṇaṁ pavattatīti puthupaññā.

  *  *  *  *  *  *
  Footnote: 1 khu. paṭisambhidā 665/570 (sayā) 2 chaṂa. bojjhaṅge
-------------------------------------------------
[page 122]
      Katamā 1- hāsapaññā? idhekacco hāsabahulo vedabahulo tuṭṭhibahulo
  pāmojjabahulo sīlaṁ paripūreti indriyasaṁvaraṁ paripūreti bhojane mattaññutaṁ
  jāgariyānuyogaṁ sīlakkhandhaṁ paññākkhandhaṁ vimuttikkhandhaṁ vimuttiñāṇadassanakkhandhaṁ
  paripūretīti hāsapaññā. Hāsabahulo vedabahulo tuṭṭhibahulo pāmujjabahulo
  ṭhānāṭhānaṁ paṭivijjhatīti hāsapaññā. Hāsabahulo vihārasamāpattiyo paripūretīti
  hāsapaññā. Hāsabahulo ariyasaccāni paṭivijjhatīti hāsapaññā. Satipaṭṭhāne
  sammappadhāne iddhipāde indriyāni balāni bojjhaṅgāni ariyamaggaṁ bhāvetīti
  hāsapaññā. Hāsabahulo sāmaññaphalāni sacchikarotīti hāsapaññā. Abhiññāyo
  paṭivijjhatīti hāsapaññā. Hāsabahulo vedatuṭṭhipāmojjabahulo paramatthaṁ nibbānaṁ
  sacchikarotīti hāsapaññā.
      Katamā javanapaññā? yaṅkiñci rūpaṁ atītānāgatapaccuppannaṁ yandūre
  Santike vā, sabbantaṁ rūpaṁ aniccato khippaṁ javatīti javanapaññā. Dukkhato
  khippaṁ anattato khippaṁ javatīti javanapaññā. Yākāci vedanā .pe. Yaṅkiñci
  viññāṇaṁ atītānāgatapaccuppannaṁ .pe. Sabbantaṁ viññāṇaṁ aniccato dukkhato
  anattato khippaṁ javatīti javanapaññā. Cakkhuṁ 2- .pe. Jarāmaraṇaṁ atītānāgatapaccuppannaṁ
  aniccato dukkhato anattato khippaṁ javatīti javanapaññā. Rūpaṁ atītānāgatapaccuppannaṁ
  aniccaṁ khayaṭṭhena dukkhaṁ bhayaṭṭhena anattā asārakaṭṭhenāti tulayitvā tīretvā 3-
  vibhāvayitvā vibhūtaṁ katvā rūpanirodhe nibbāne khippaṁ javatīti javanapaññā.
  Vedanā saññā saṅkhārā viññāṇaṁ cakkhuṁ .pe. Jarāmaraṇaṁ atītānāgatapaccuppannaṁ
  aniccaṁ khayaṭṭhena .pe. Vibhūtaṁ katvā jarāmaraṇanirodhe nibbāne khippaṁ
  javatīti javanapaññā. Rūpaṁ atītānāgatapaccuppannaṁ aniccaṁ saṅkhataṁ paṭiccasamuppannaṁ
  khayadhammaṁ vayadhammaṁ virāgadhammaṁ nirodhadhammanti tulayitvā tīretvā vibhāvayitvā
  vībhūtaṁ katvā rūpanirodhe nibbāne khippaṁ javatīti javanapaññā. Vedanā saññā
  saṅkhārā viññāṇaṁ. 4- Cakkhuṁ .pe. Jarāmaraṇaṁ atītānāgatapaccuppannaṁ 5- aniccaṁ

  *  *  *  *  *  *
  Footnote: 1 khu. paṭisambhidā 458 2 chaṂa. cakkhu evamuparipi 3 chaṂa. tīrayitvā evamuparipi
  4 chaṂa., i. .pe. 5 chaṂa. ayaṁ saddo na dissati
-------------------------------------------------
[page 123]
  Saṅkhataṁ paṭiccasamuppannaṁ khayadhammaṁ vayadhammaṁ virāgadhammaṁ nirodhadhammanti tulayitvā
  tīretvā vibhāvayitvā vibhūtaṁ katvā jarāmaraṇanirodhe nibbāne khippaṁ javatīti
  javanapaññā.
      Katamā tikkhapaññā? khippaṁ kilese chindatīti tikkhapaññā.
  Uppannaṁ kāmavitakkaṁ nādhivāseti. Uppannaṁ byāpādavitakkaṁ. Uppannaṁ
  vihiṁsāvitakkaṁ. Uppannuppanne pāpake akusale dhamme uppannaṁ rāgaṁ dosaṁ
  mohaṁ kodhaṁ upanāhaṁ makkhaṁ palāsaṁ issaṁ macchariyaṁ māyaṁ sāṭheyyaṁ thambhaṁ sārambhaṁ
  mānaṁ atimānaṁ madaṁ pamādaṁ sabbe kilese sabbe duccarite sabbe abhisaṅkhāre
  sabbe bhavagāmike 1- kamme nādhivāseti pajahati vinodeti byantīkaroti
  anābhāvaṅgametīti tikkhapaññā. Ekamhi āsane cattāro ariyamaggā cattāri
  sāmaññaphalāni catasso paṭisambhidāyo cha ca 2- abhiññāyo adhigatā honti
  sacchikatā phusitā 3- paññāyāti tikkhapaññā.
      Katamā nibbedhikapaññā. Idhekacco sabbasaṅkhāresu ubbedhabahulo
  hoti utrāsabahulo 4- ukkaṇṭhabahulo aratibahulo anabhiratibahulo bahimukho na
  ramati sabbasaṅkhāresu, anibbiddhapubbaṁ apadālitapubbaṁ lobhakkhandhaṁ nibbijjhati
  padāletīti nibbedhikapaññā. Anibbiddhapubbaṁ apadālitapubbaṁ dosakkhandhaṁ
  mohakkhandhaṁ kodhaṁ upanāhaṁ .pe. Sabbe bhagavāmike kamme nibbijjhati padāletīti
  nibbedhikapaññāti.
      [217] Pabbajitaṁ upāsitāti paṇḍitapabbajitaṁ upasaṅkamitvā
  payirupāsitā. Atthantaroti yathā eke randhagavesino upārambhacittatāya dosaṁ
  abbhantaraṁ karitvā nisāmayanti, evaṁ anisāmetvā atthaṁ abbhantaraṁ katvā
  atthayuttaṁ kathaṁ nisāmayi upadhārayi.
      Paṭilābhagatenāti paṭilābhatthāya gatena. Uppādanimittakovidāti
  uppāde ca nimitte ca chekā. Avecca dakkhatīti ñatvā passissati.

  *  *  *  *  *  *
  Footnote: 1 chaṂa., i. bhavagāmikamme 2 chaṂa., i. ca saddo na dissati
  3 chaṂa. phassitā, i. passitā 4 chaṂa., i. uttāsabahulo
-------------------------------------------------
[page 124]
      Atthānusiṭṭhīsu pariggahesu cāti ye atthānusāsanesu pariggahā
 atthānatthapariggāhakāni ñāṇāni, tesūti attho.
                       Suvaṇṇavaṇṇalakkhaṇavaṇṇanā (13)
      [218] Akkodhanoti na anāgāmimaggena kodhassa pahīnattā,
  athakho sacepi me kodho uppajjeyya, khippameva naṁ paṭivinodeyyanti evaṁ
  akodhavasikattā. Nābhisajjīti kuṭilakuṭilakaṇṭhako viya tattha tattha mammaṁ tudanto
  viya na laggi. Na kuppi na byāpajjītiādīsu pubbuppattiko koPo. Tato
  balavataro byāpādo. Tato balavatarā patiṭṭhiyanā. Taṁ sabbaṁ akaronto na
  kuppi na byāpajji na patiṭṭhayi. Appaccayanti domanassaṁ. Pātvākāsīti na
  kāyavikārena vā vacīvikārena vā pākaṭamakāsi.
      Idha kammaṁ nāma dīgharattaṁ akodhanatā ceva sukhumattharaṇādidānañca.
  Kammasarikkhakaṁ nāma kodhanassa hi chavivaṇṇo āvilo hoti mukhaṁ duddasiyaṁ
  vatthacchādanasadisañca maṇḍanaṁ nāma natthi. Tasmā yo kodhano ceva
  vatthacchādanānañca adātā, so iminā kāraṇenassa jano kodhanādibhāvaṁ
  jānātūti dubbaṇṇo hoti dussaṇṭhāno. Akodhanassa pana mukhaṁ virocati,
  chavivaṇṇo vippasīdati. Sattā hi catūhi kāraṇehi pāsādikā honti āmisadānena
  vā vatthadānena vā sammajjanena vā akodhanatāya vā. Iminā cattāripi
  kāraṇāni dīgharattaṁ tathāgatena katāneva. Tenassa imesaṁ katabhāvaṁ sadevako
  loko iminā kāraṇena jānātūti suvaṇṇavaṇṇaṁ mahāpurisalakkhaṇaṁ nibbattati.
  Lakkhaṇaṁ nāma idameva lakkhaṇaṁ. Sukhumattharaṇādilābhitā ānisaṁso.
      [219] Abhivisajjīti abhivisajjesi. Mahimiva suro abhivassanti suro
  vuccati devo, mahāpaṭhaviṁ abhivassanto devo viya.
      Suravarataroriva indoti surānaṁ varataro indo viya.
      Apabbajjamicchanti apabbajjaṁ gihibhāvaṁ icchanto. Mahatiṁ mahinti
  mahantiṁ paṭhaviṁ.
-------------------------------------------------
[page 125]
      Acchādanavatthamokkhapāpuraṇānanti acchādanānañceva vatthānañca
  uttamapāpuraṇānañca. Panāsoti vināso.
                    Kosohitavatthaguyhalakkhaṇavaṇṇanā (14)
      [220] Mātaraṁpi puttena samānetā ahosīti imaṁ kammaṁ rajje
  ṭhitena 1- sakkā kātuṁ. Tasmā bodhisattopi rajjaṁ kārayamāno antonagare
  catukkādīsu catūsu nagaradvāresu bahinagare catūsu disāsu imaṁ kammaṁ karothāti
  manusse ṭhapesi. Te mātaraṁ kuhiṁ me putto puttaṁ na passāmīti vilapantiṁ
  pariyesamānaṁ disvā ehi amma puttaṁ dakkhasīti taṁ ādāya gantvā nhāpetvā
  bhojetvā puttamassā pariyesitvā dassenti. Esa nayo sabbattha.
      Idha kammaṁ nāma dīgharattaṁ ñātīnaṁ samaṅgibhāvakaraṇaṁ. Kammasarikkhakaṁ
  nāma ñātayo hi samaṅgībhūtā aññamaññassa vajjaṁ paṭicchādenti. Kiñcāpi hi
  te kalahakāle kalahaṁ karonti, ekassa pana dose uppanne aññaṁ jānāpetuṁ
  na icchanti. Ayaṁ nāma ekassa dosoti vutte sabbe uṭṭhahitvā kena diṭṭhaṁ
  kena sutaṁ, amhākaṁ ñātīsu evarūpaṁ kattā nāma natthīti. Tathāgatena pana taṁ
  ñātisaṅgahaṁ karontena dīgharattaṁ idaṁ vajjapaṭicchādanakammaṁ nāma kataṁ hoti.
  Athassa sadevako loko iminā kāraṇena evarūpassa kammassa katabhāvaṁ jānātūti
  kosohitavatthaguyhalakkhaṇaṁ nibbattati. Lakkhaṇaṁ nāma idameva lakkhaṇaṁ.
  Pahutaputtatā ānisaṁso.
      [221] Vatthachādiyanti vatthena chādetabbaṁ vatthaguyhaṁ.
      Amittatāpanāti amittāpanaṁ tāpanā. Gihissa pītijananāti gihibhūtassa
  sato pītijananā.

  *  *  *  *  *  *
  Footnote: 1 chaṂa. patiṭṭhitena
-------------------------------------------------
[page 126]
               Parimaṇḍalānonamajaṇṇuparimasanalakkhaṇavaṇṇanā (15-16)
      [222] Samaṁ jānātīti "ayaṁ tārukkhasamo ayaṁ pokkharasātisamo"ti
  evaṁ tena tena samaṁ jānāti. Sāmaṁ jānātīti sayaṁ jānāti. Purisaṁ jānātīti
  "ayaṁ seṭṭhasammato"ti purisaṁ jānāti. Purisavisesaṁ jānātīti muggaṁ māsena samaṁ
  akatvā guṇavisiṭṭhassa visesaṁ jānāti. Ayamidamarahatīti ayaṁ puriso idaṁ nāma
  dānasakkāraṁ 1- arahati. Purisavisesakaro pure ahosīti purisavisesaṁ ñatvā kārako
  ahosi. Yo yaṁ arahati, tassevetaṁ adāsi. Yo hi kahāpaṇārahassa aḍḍhaṁ deti,
  so parassa aḍḍhaṁ nāseti. Yo dve kahāpaṇe deti, so attano kahāpaṇaṁ
  nāseti. Tasmā idaṁ ubhayaṁpi akatvā yo yaṁ arahati, tassa tadeva adāsi.
  Saddhādhanantiādīsu sampattipaṭilābhaṭṭhena saddhādīnaṁ dhanabhāvo veditabbo.
      Idha kammaṁ nāma dīgharattaṁ purisavisesaṁ ñatvā kataṁ samasaṅgahakammaṁ.
  Kammasarikkhakaṁ nāma tadassa kammaṁ sadevako loko iminā kāraṇena jānātūti
  imāni dve lakkhaṇāni nibbattanti. Lakkhaṇaṁ nāma idameva lakkhaṇadvayaṁ.
  Dhanasampatti ānisaṁso.
      [223] Tuliyāti tulayitvā. Paṭivicayāti 2- vicinitvā. 3- Mahājanasaṅgāhakanti
  mahājanasaṅgahaṁ. 4- Samekkhamānoti samaṁ pekkhamāno. Abhinipuṇā manujāti
  atinipuṇā sukhumapaññā lakkhaṇapāṭhakā manussā. Bahuvividhā gihīnaṁ arahānīti
  bahuvividhāni gihīnaṁ anucchavikāni paṭilabhati. Daharo susu kumāroti "ayaṁ daharo
  kumāro paṭilabhissatī"ti byākariṁsu. 5- Mahīpatissāti rañño.
                  Sīhapubbaddhakāyāditilakkhaṇavaṇṇanā (17-19)
      [224] Yogakkhemakāmoti yogato khemakāmo. Paññāyāti kammassa
  katapaññāya. Idha kammaṁ nāma mahājanassa atthakāmatā. Kammasarikkhakaṁ nāma taṁ

  *  *  *  *  *  *
  Footnote: 1 Sī. dānaṁ sakkāraṁ 2 Sī. paviciya
  3 chaṂa. paṭivicinitvā, i. pavicinitvā 4 chaṂa. mahājanasaṅgahaṇaṁ 5 chaṂa. byākaṁsu
-------------------------------------------------
[page 127]
  Mahājanassa atthakāmatāya vaḍḍhikameva paccāsiṁsanabhāvaṁ 1- sadevako loko iminā
  kāraṇenassa jānātūti imāni samantaparipūrāni aparihīnāni tīṇi lakkhaṇāni
  nibbattanti. Lakkhaṇaṁ nāma idameva lakkhaṇattayaṁ. Dhanādīhi ceva saddhādīhi ca
  aparihāni ānisaṁso.
      [225] Saddhāyāti okappanasaddhāya pasādanasaddhāya. Sīlenāti
  pañcasīlena dasasīlena. Sutenāti pariyattisavanena. Buddhiyāti etesaṁ buddhiyā,
  "kinti etehi vaḍḍheyyun"ti evaṁ cintesīti attho. Dhammenāti lokiyadhammena.
  Bahūhi sādhubhīti aññehipi bahūhi uttamaguṇehi. Asahānadhammatanti aparihānadhammaṁ. 2-
                      Rasaggasaggitālakkhaṇavaṇṇanā (20)
      [226] Samābhivāhiniyoti yathā tilaphalamattampi jivhagge ṭhapitaṁ
  sabbattha pharati, evaṁ samā hutvā vahanti. Idha kammaṁ nāma arogakaraṇaṁ 3-
  kammaṁ. Kammasarikkhakaṁ nāma pāṇiādīhi pahāraladdhassa tattha tattha lohitaṁ
  saṇṭhāti, gaṇṭhi gaṇṭhi hutvā anto ca pubbaṁ gaṇhāti, anto ca bhijjati,
  evaṁ so bahurogo hoti. Tathāgatena pana dīgharattaṁ imaṁ ārogyakaraṇakammaṁ 4-
  kataṁ. Tadassa sadevako loko iminā kāraṇena jānātūti ārogyakaraṇaṁ 5-
  rasaggasaggilakkhaṇaṁ nibbattati. Lakkhaṇaṁ nāma idameva lakkhaṇaṁ. Appābādhatā
  ānisaṁso.
      [227] Maraṇavadhenāti "etaṁ māretha etaṁ ghātethā"ti evaṁ
  āṇattena maraṇavadhena. Ubbādhanāyāti bandhanāgārappavesanena. Ojasāti
  ujasāti.
                  Abhinīlanettagopakhumalakkhaṇavaṇṇanā (21-22)
      [228] Na ca visaṭanti kakkaṭako viya akkhīni nīharitvā na
  kodhavasena pekkhitā ahosi. Na ca visāvīti 6- vaṅkakkhikoṭiyā pekkhitāpi nāhosi.

  *  *  *  *  *  *
  Footnote: 1 chaṂa. paccāsīsitabhāvaṁ, i. paccāsiṁsitabhāvaṁ 2 chaṂa. aparihīnadhammaṁ, i.
  asahānadhammaṁ 3 cha.cha., i. aviheṭhanakammaṁ 4 Sī. arogakaraṇaṁ kammaṁ
  5 chaṂa., i. ārogyakaraṁ 6 chaṂa. visāci, si. i. visācītaṁ
-------------------------------------------------
[page 128]
  Na ca pana vidheyyapekkhitāti vidheyyapekkhitā nāma yo kujjhitvā yadā naṁ
  paro oloketi, tadā nimmileti na oloketi, puna gacchantaṁ kujjhitvā
  oloketi, evarūpo nāhosi. "viteyyapekkhitā"tipi 1- Pāṭho, ayamevattho. Ujuṁ
  tathā pasaṭamujumanoti ujumano hutvā ujupekkhitā hoti, yathā ca uju, tathā
  pasaṭaṁ vipulaṁ vitthaṭaṁ 2- pekkhitā ahosi. 3- Piyadassanoti piyamanehi 4- passitabbo.
      Idha kammaṁ nāma dīgharattaṁ mahājanassa piyacakkhunā olokanakammaṁ.
  Kammasarikkhakaṁ nāma kujjhitvā olokento kāṇo viya kākakkhi viya hoti,
  vaṅkakkhi pana āvilakkhi ca hotiyeva. Pasannacittassa pana olokayato akkhīnaṁ
  pañcavaṇṇo pasādo paññāyati. Tathāgato ca tathā olokesi. Athassa taṁ
  dīgharattaṁ piyacakkhunā olokitabhāvaṁ sadevako loko iminā kāraṇena jānātūti
  imāni nettasampattikarāni dve mahāpurisalakkhaṇāni nibbattanti. Lakkhaṇaṁ nāma
  idameva lakkhaṇadvayaṁ. Piyadassanatā ānisaṁso.
      [229] Abhiyoginoti lakkhaṇasatthe yuttā.
                       Uṇhīsasīsalakkhaṇavaṇṇanā (23)
      [230] Bahujanapubbaṅgamo ahosīti bahujanassa pubbaṅgamo ahosi
  gaṇajeṭṭhako. Tassa diṭṭhānugatiṁ aññe āpajjiṁsu. Idha kammaṁ nāma
  pubbaṅgamatā. Kammasarikkhakaṁ nāma yo pubbaṅgamo hutvā dānādīni kusalakammāni
  karoti, so amaṅkubhūto sīsaṁ ukkhipitvā pītipāmojjena paripuṇṇasīso hoti, 4-
  vicarati, mahāpuriso ca tathā 5- ahosi. 6- Tathāgato ca tathā akāsi. Athassa
  sadevako loko iminā kāraṇena idaṁ pubbaṅgamakammaṁ jānātūti uṇhīsasīsalakkhaṇaṁ
  nibbattati. Lakkhaṇaṁ nāma idameva lakkhaṇaṁ. Mahājanānuvattanatā 7- ānisaṁso.

  *  *  *  *  *  *
  Footnote: 1 chaṂa. vineyyapekkhitā 2 chaṂa., vitthataṁ 3 chaṂa. hoti
  4 i. piyāyamānehi 5 chaṂa., i. hoti saddo na dissati
  6 chaṂa. i. tathā saddo na dissati 7 chaṂa. i. hoti 8 Sī. mahāparivāratā
-------------------------------------------------
[page 129]
      [231] Bahujanaṁ hessatīti bahujanassa bhavissati. Paṭibhogiyāti
  veyyāvaccakarā, etassa bahū veyyāvaccakarā bhavissantīti attho. Abhiharanti
  tadāti daharakāleyeva tadā evaṁ byākaronti. Paṭihārakanti veyyāvaccakarabhāvaṁ.
  Visavīti ciṇṇavaSī.
                   Ekekalomatādilakkhaṇavaṇṇanā (24-25)
      [232] Upavattatīti ajjhāsayaṁ anuvattati, idha kammaṁ nāma dīgharattaṁ
  saccakathanaṁ. Kammasarikkhakaṁ nāma dīgharattaṁ advejjhakathāya parisuddhakathāya
  kathitabhāvamassa sadevako loko iminā kāraṇena jānātūti ekekalomalakkhaṇañca
  uṇṇālakkhañca nibbattati lakkhaṇaṁ nāma idameva lakkhaṇadvayaṁ. Mahājanassa
  ajjhāsayānukulena anuvattanatā ānisaṁso.
      [233] Ekekalomūpacitaṅgavāti ekekehi lomehi upacitasarīro.
                  Cattāḷīsāviraḷadantalakkhaṇavaṇṇanā (26-27)
      [234] Abhejjaparisoti abhinditabbapariso. Idha kammaṁ nāma
  dīgharattaṁ apisuṇavācāya kathanaṁ. Kammasarikkhakaṁ nāma pisuṇavācassa kira samaggabhāvaṁ
  bhindato dantā aparipuṇṇā ceva honti viraḷā ca. Tathāgatassa pana dīgharattaṁ
  apisuṇavācataṁ sadevako loko iminā kāraṇena jānātūti idaṁ lakkhaṇadvayaṁ
  nibbattati. Lakkhaṇaṁ nāma idameva lakkhaṇadvayaṁ. Abhejjaparisatā ānisaṁso.
      [235] Caturo dasāti cattāro dasa cattālīsaṁ.
                  Pahūtajivhābrahmassaralakkhaṇavaṇṇanā (28-29)
      [236] Ādeyyavāco hotīti gahetabbavacano hoti. Idha kammaṁ
  nāma dīgharattaṁ apharusavāditā. Kammasarikkhakaṁ nāma ye pharusavācā honti, te
  iminā kāraṇena nesaṁ jivhaṁ parivattetvā parivattetvā pharusavācāya kathitabhāvaṁ
-------------------------------------------------
[page 130]
  Jano jānātūti thaddhajivhā vā honti guḷhajivhā vā dvijivhā vā mammanā
  vā. Ye pana jivhaṁ parivattetvā parivattetvā pharusavācaṁ na vadanti, te
  thaddhajivhā vā 1- guḷhajivhā vā dvijivhā vā na honti. Mudu nesaṁ jivhā
  hoti rattakambalavaṇṇā. Tasmā tathāgatassa dīgharattaṁ jivhaṁ parivattetvā
  parivattetvā pharusāya vācāya akathitabhāvaṁ sadevako loko iminā kāraṇena jānātūti
  pahūtajivhālakkhaṇaṁ nibbattati. Pharusavācaṁ kathentānañca saddo bhijjati. Te
  saddabhedaṁ katvā pharusavācāya kathitabhāvaṁ jano jānātūti chinnassarā vā honti
  bhinnassarā vā kākassarā vā. Ye pana sarabhedakaraṁ pharusavācaṁ na kathenti,
  tesaṁ saddo madhuro ca hoti pemanīyo ca. Tasmā tathāgatassa dīgharattaṁ
  saddabhedakarāya pharusavācāya akathitabhāvaṁ sadevako loko iminā kāraṇena
  jānātūti brahmassaralakkhaṇaṁ nibbattati. Lakkhaṇaṁ nāma idameva lakkhaṇadvayaṁ.
  Ādeyyavācatā 2- ānisaṁso.
      [237] Ubbādhakaranti akkosayuttattā ābādhakariṁ. Bahujanappamaddananti
  bahujanānaṁ pamaddaniṁ. Abāḷhaṁ giraṁ so na bhaṇi pharusanti
  ettha akāro parato bhaṇisaddena yojetabbo. Bāḷhanti bāḷhaṁ balavaṁ
  atipharusaṁ. Bāḷhaṁ giraṁ so na abhaṇīti ayamettha attho. Susaṁhitanti suṭṭhu
  pemasahitaṁ. Sakhilanti mudukaṁ. Vācāti vācāyo. Kaṇṇasukhāti kaṇṇasukhāyo.
  "kaṇṇasukhan"tipi Pāṭho, yathā kaṇṇānaṁ sukhaṁ hoti, evaṁ erayatīti attho.
  Vedayithāti vedayittha. Brahmassarattanti brahmassarataṁ. Bahuno bahunti bahujanassa
  bahuṁ. "bahūnaṁ Bahun"tipi pāṭho, bahujanānaṁ bahunti attho.
                        Sīhahanulakkhaṇavaṇṇanā (30)
      [238] Appadhaṁsiyo 3- hotīti guṇato vā ṭhānato vā dhaṁsetuṁ
  cāvetuṁ asakkuṇeyyo. Idha kammaṁ nāma palāpakathāya akathanaṁ. Kammasarikkhakaṁ

  *  *  *  *  *  *
  Footnote: 1 chaṂa. vā saddo na dissati 2 chaṂa., i. ādeyyavacanatā
  3 chaṂa., i. appadhaṁsiko
-------------------------------------------------
[page 131]
  Nāma ye taṁ kathenti, te iminā kāraṇena nesaṁ hanukaṁ cāletvā cāletvā
  palāpakathāya kathitabhāvaṁ jano jānātūti antopaviṭṭhahanukā vā vaṅkahanukā vā
  pabbhārahanukā vā honti. Tathāgato pana tathā na kathesi. Tenassa hanukaṁ
  cāletvā cāletvā dīgharattaṁ palāpakathāya akathitabhāvaṁ sadevako loko iminā
  kāraṇena jānātūti sīhahanulakkhaṇaṁ nibbattati. Lakkhaṇaṁ nāma idameva lakkhaṇaṁ.
  Appadhaṁsikatā ānisaṁso.
      [239] Avikiṇṇavacanabyappatho cāti avikiṇṇavacanānaṁ viya
  purimabodhisattānaṁ vacanapatho 1- assāti avikiṇṇavacanabyappatho.
  Dvidugamavaratarahanuttamalatthāti dvīhi dvīhi gacchatīti dvidugamo, dvīhi dvīhīti
  catūhi, catuppadānaṁ varatarassa sīhasseva hanubhāvaṁ alatthāti attho. Manujādhipatīti
  manujānaṁ adhipati. Tathattoti tathasabhāvo.
                  Samadantasusukkadāṭhatālakkhaṇavaṇṇanā (31-32)
      [240] Suciparivāroti parisuddhaparivāro. Idha kmmaṁ nāma sammājīvatā. 2-
  Kammasarikkhakaṁ nāma yo visamena saṁkiliṭṭhājīvena jīvitaṁ kappeti, tassa dantāpi
  visamā honti dāṭhāpi kiliṭṭhā. Tathāgatassa pana samena suddhājīvena jīvitaṁ
  kappitabhāvaṁ sadevako loko iminā kāraṇena jānātūti samadantalakkhaṇañca
  susukkadāṭhālakkhaṇañca nibbattati. Lakkhaṇaṁ nāma idameva lakkhaṇadvayaṁ.
  Suciparivāratā ānisaṁso.
      [241] Avassajīti pahāsi. Tidivapuravarasamoti tidivapuravarena sakkena
  samo. Lapanajanti mukhajaṁ, dantanti attho. Dijasamasukkasucisobhanadantoti dve
  vāre jātattā dijanāmakā sukkā sucisobhanā ca dantā assāti dijasamasukkasuci-
  sobhanadanto. Na ca janapadatudananti yo tassa cakkavāḷaparicchinno janapado,
  tassa aññena tudanaṁ pīḷā vā ābādho vā natthi. Hitampi ca bahujanasukhañca

  *  *  *  *  *  *
  Footnote: 1 Sī. vacanaṁ byappatho 2 Sī., i. sammājīvitā
-------------------------------------------------
[page 132]
  Carantīti bahū janā samānasukhadukkhā hutvā tasmiṁ janapade aññamaññassa
  hitañceva sukhañca caranti. Vipāpoti vigatapāPo. Vigatadarathakilamathoti
  vigatakāyikadarathakilamatho. Malakhilakalikilesepanudebhīti rāgādimalānañceva
  rāgādikhīlānañca 1- dosakalīnañca sabbakilesānañca apanudebhi. 2- Sesaṁ sabbattha
  uttānatthamevāti.
                        Lakkhaṇasuttavaṇṇanā niṭṭhitā.
                         -----------------
                            8. Siṅagālasutta
                             nidānavaṇṇanā
      [242] Evamme sutanti siṅgālasuttaṁ. Tatrāyaṁ anuttānapadavaṇṇanā:-
      veḷuvane kalandakanivāpeti veḷuvananti tassa uyyānassa nāmaṁ. Taṁ
  kira veḷūhi parikkhittaṁ ahosi aṭṭhārasahatthena ca pākārena gopuraṭṭālakayuttaṁ
  nīlobhāsaṁ manoramaṁ. Tena veḷuvananti vuccati. Kalandakānañcettha nivāpaṁ adaṁsu,
  tena kalandakanivāpoti vuccati.
      Pubbe kira aññataro rājā tattha uyyānakīḷanatthaṁ āgato
  surāmadena matto divā niddaṁ okkami. Parijanopissa "sutto rājā"ti
  pupphaphalādīhi palobhiyamāno ito cito ca pakkāmi. Atha surāgandhena aññatarasmā
  susirarukkhā kañhasappo nikkhamitvā rañño abhimukho āgacchati, taṁ disvā
  rukkhadevatā "rañño jīvitaṁ dammī"ti kāḷakavesena āgantvā kaṇṇamūle
  saddamakāsi. Rājā pabujjhi. Kaṇhasappo nivatto. So taṁ disvā "imāya
  kāḷakāya mama jīvitaṁ dinnan"ti kāḷakānaṁ tattha nivāpaṁ paṭṭhapesi, abhayaghosañca
  ghosāpesi. Tasmā taṁ tato pabhūti "kalandakanivāpo"ti saṅkhyaṁ gataṁ. Kalandakāti
  hi kāḷakānaṁ etaṁ nāmaṁ.

  *  *  *  *  *  *
  Footnote: 1 chaṂa. rāgādikhilānañca 2 chaṂa., i. apanudehi
-------------------------------------------------
[page 133]
      Tena kho pana samayenāti yasmiṁ samaye bhagavā rājagahaṁ gocaragāmaṁ
  katvā veḷuvane kalandakanivāpe viharati, tena samayena. Siṅgālako gahapatiputtoti
  siṅgālakoti tassa nāmaṁ. Gahapatissa puttoti gahapatiputto. Tassa kira pitā
  gahapatimahāsālo, niddahitvā ṭhapitā cassa gehe cattālīsa dhanakoṭiyo atthi. So
  bhagavati niṭṭhaṅgato upāsako sotāpanno, bhariyāpissa sotāpannāyeva. Putto
  panassa asaddho appasanno. Atha naṁ mātāpitaro abhikkhaṇaṁ evaṁ ovadanti
  "tāta satthāraṁ upasaṅkama, dhammasenāpatiṁ mahāmoggallānaṁ mahākassapaṁ
  asītimahāsāvake upasaṅkamā"ti. So evamāha "natthi mama tumhākaṁ samaṇānaṁ
  upasaṅkamanakiccaṁ, samaṇānaṁ santikaṁ gantvā hi vanditabbaṁ hoti, onamitvā
  vandantassa piṭṭhi rujjati, jannukāni kharāni honti, bhūmiyaṁ nisīditabbaṁ hoti,
  tattha nisinnassa vatthāni kilissanti jīranti, samīpe nisinnakālato paṭṭhāya
  kathāsallāpo hoti, tasmiṁ sati vissāso uppajjati, tato nimantitvā
  cīvarapiṇḍapātādīni dātabbāni honti. Evaṁ sante attho parihāyati, natthi mayhaṁ
  tumhākaṁ samaṇānaṁ upasaṅkamanakiccan"ti. Iti naṁ yāvajīvaṁ ovadantāpi mātāpitaro
  sāsane upanetuṁ nāsakkhiṁsu.
      Athassa pitā maraṇamañce nipanno "mama puttassa ovādaṁ dātuṁ
  vaṭṭatī"ti cintetvā puna cintesi "disā tāta namassāhī"ti evamassa ovādaṁ
  dassāmi, so atthaṁ ajānanto disā namassissati, atha naṁ satthā vā sāvakā
  vā passitvā "kiṁ karosī"ti pucchissanti. Tato "mayhaṁ pitā `disā namassanaṁ
  karohī'ti maṁ ovadī"ti vakkhati. Athassa te "na tuyhaṁ pitā etā disā
  namassāpeti, imā pana disā namassāpetī"ti dhammaṁ desessanti. So buddhasāsane
  guṇaṁ ñatvā "puññakammaṁ karissatī"ti. Atha naṁ āmantāpetvā "tāta pātova
  uṭṭhāya cha disā namasseyyāsī"ti āha. Maraṇamañce nipannassa kathā nāma
  yāvajīvaṁ anussaraṇīyāva hoti. Tasmā so gahapatiputto taṁ pitu vacanaṁ
  anussaranto tathā akāsi. Tasmā "kālasseva vuṭṭhāya rājagahā nikkhamitvā"ti ādi
  vuttaṁ. Puthuddisāti bahū disā. Idāni tā dassento puratthimaṁ disantiādimāha.
-------------------------------------------------
[page 134]
      [243] Pāvisīti na tāva paviṭṭho, pavisissāmīti nikkhantattā pana
  antarāmagge vattamānopi evaṁ vuccati. Addasā kho bhagavāti na idāneva
  addasa, paccūsasamayepi buddhacakkhunā lokaṁ volokento etaṁ disā namassamānaṁ
  disvā "ajjāhaṁ siṅgālakassa gahapatiputtassa gihivinayaṁ siṅgālasuttantaṁ
  kathessāmi, mahājanassa sā kathā saphalā bhavissati, gantabbaṁ mayā etthā"ti tasmā
  pātova nikkhamitvā rājagahaṁ piṇḍāya pāvisi, pavisanto ca naṁ tatheva addasa.
  Tena vuttaṁ "addasā kho bhagavā"ti. Etadavocāti so kira avidūre ṭhitaṁpi
  satthāraṁ na passati, disāyeva namassati. Atha naṁ bhagavā suriyarasmisamphassena
  vikasamānaṁ mahāpadumaṁ viya mukhaṁ vivaritvā "kinnu tvaṁ gahapatiputtā"ti 1- ādikaṁ
  etadavoca.
                             Chadisāvaṇṇanā
      [244] Yathākathaṁ pana bhanteti so kira taṁ bhagavato vacanaṁ sutvāva
  cintesi "yā kira mama pitarā cha disā namassitabbā"ti vuttā, na kira tā
  etā, aññā kira ariyasāvakena cha disā namassitabbā. Handāhaṁ ariyasāvakena
  namassitabbā disāyeva pucchitvā namassissāmīti. So tā pucchanto yathākathaṁ
  pana bhanteti ādimāha. Tattha yathāti nipātamattaṁ. Kathaṁ panāti idameva
  pucchāpadaṁ. Kammakilesāti tehi kammehi sattā kilissanti, tasmā kammakilesāti
  vuccanti. Ṭhānehīti kāraṇehi. Apāyamukhānīti vināsamukhāni. Soti so sotāpanno
  ariyasāvako. Cuddasapāpakāpagatoti etehi cuddasahi pāpakehi lāmakehi apeto.
  Chadisāpaṭicchādīti 2- cha disā paṭicchādento. Ubholokavijayāyāti ubhinnaṁ
  idhalokaparalokānaṁ vijinanatthāya. Ayañceva loko āraddho hotīti evarūpassa hi idha
  loke pañca verāni na honti, tenassa ayañceva loko āraddho hoti
  paritosito ceva nipphādito ca. Paralokepi pañca verāni na honati, tenassa
  paro ca loko ārādhito hoti. Tasmā so kāyassa bhedā parammaraṇā sugatiṁ
  saggaṁ lokaṁ upapajjati.

  *  *  *  *  *  *
  Footnote: 1 chaṂa. "kiṁ nu kho tvaṁ......" 2 chaṂa., i. chaddisāpaṭicchādīti
-------------------------------------------------
[page 135]
                          Catukammakilesavaṇṇanā
      [245] Iti bhagavā saṅkhepena mātikaṁ ṭhapetvā idāni tameva
  vitthārento katamassa cattāro kammakilesāti ādimāha. Kammakilesoti kammañca
  taṁ kilesasampayuttattā kileso cāti kammakileso. Sakilesoyeva hi pāṇaṁ hanati,
  nikkileso na hanati, tasmā pāṇātipāto "kammakileso"ti vutto.
  Adinnādānādīsupi eseva nayo. Athāparanti aparaṁpi etadatthaparidīpakameva gāthābandhaṁ
  avocāti attho.
                            Catuṭhānavaṇṇanā
      [246] Pāpakammaṁ karotīti idaṁ bhagavā yasmā kārake dassite
  akārako pākaṭo hoti, tasmā "pāpakammaṁ na karotī"ti mātikaṁ ṭhapetvāpi
  desanākusalatāya paṭhamataraṁ kārakaṁ dassento āha. Tattha chandāgatiṁ gacchantoti
  chandena pemena agatiṁ gacchanto akattabbaṁ karonto. Parapadesupi eseva
  nayo. Tattha yo "ayaṁ me mitto vā sambhatto vā sandiṭṭho vā ñātako
  vā lañcaṁ vā pana me detī"ti chandavasena assāmikaṁ sāmikaṁ karoti, ayaṁ
  chandāgatiṁ gacchanto pāpakammaṁ karoti nāMa. Yo "ayaṁ me verī"ti pakativeravasena
  vā taṁkhaṇuppannakodhavasena vā assāmikaṁ sāmikaṁ karoti, ayaṁ dosāgatiṁ gacchanto
  pāpakammaṁ karoti nāMa. Yo pana mandattā momūhattā yaṁ vā taṁ vā vatvā
  assāmikaṁ sāmikaṁ karoti, ayaṁ mohāgatiṁ gacchanto pāpakammaṁ karoti nāMa. Yo
  pana "ayaṁ rājavallabho vā visamanissito vā anatthaṁpi me kareyyā"ti bhīto
  assāmikaṁ sāmikaṁ karoti, ayaṁ bhayāgatiṁ gacchanto pāpakammaṁ karoti nāMa. Yo
  pana yaṁ kiñci bhājento "ayaṁ me sandiṭṭho vā sambhatto vā"ti pemavasena
  atirekaṁ deti, "ayaṁ me verī"ti dosavasena onakaṁ 1- deti, momūhattā
  dinnādinnaṁ ajānamāno kassaci onaṁ 2- kassaci adhikaṁ deti, "ayaṁ imasmiṁ

  *  *  *  *  *  *
  Footnote: 1 chaṂa., i. ūnakaṁ 2 chaṂa., i. ūnaṁ
-------------------------------------------------
[page 136]
  Adiyyamāne mayhaṁ anatthaṁpi kareyyā"ti bhīto kassaci atirekaṁ deti, so
  catubbidhopi yathānukkamena chandāgatiādīni gacchanto pāpakammaṁ karoti nāMa.
      Ariyasāvako pana jīvitakkhayaṁ pāpuṇantopi chandāgatiādīni na
  gacchati. Tena vuttaṁ "imehi catūhi ṭhānehi pāpakammaṁ na karotī"ti.
      Nihīyati tassa yasoti tassa agatigāmino kittiyasopi parivārayasopi
  nihīyati parihāyati.
                           Chāpāyamukhavaṇṇanā
      [247] Surāmerayamajjapamādaṭṭhānānuyogoti ettha surāti pūvasurā
  piṭṭhasurā odanasurā kiṇṇapakkhittā sambhārasaṁyuttāti pañca suRā. Merayanti
  pupphāsavo phalāsavo madhvāsavo guḷāsavo sambhārasaṁyuttoti pañca āsavā. Taṁ
  sabbaṁpi madakaraṇavasena majjaṁ. Pamādaṭṭhānanti pamādakāraṇaṁ. Yāya cetanāya taṁ
  majjaṁ pivati, tassā etaṁ adhivacanaṁ. Anuyogoti tassa surāmerayamajjapamādaṭṭhānassa
  anuyogo punappunaṁ karaṇaṁ. Yasmā pana etaṁ anuyuttassa uppannā ceva
  bhogā parihāyanti, anuppannā ca nuppajjanti, tasmā "bhogānaṁ apāyamukhan"ti
  vuttaṁ. Vikālavisikhācariyānuyogoti avelāya visikhāsu cariyānuyuttatā.
      Samajjābhicaraṇanti naccādidassanavasena samajjāgamanaṁ. Ālasyānuyogoti
  kāyālasiyatāya yuttappayuttatā.
                       Surāmerayassa chāadīnavavaṇṇanā
      [248] Evaṁ channaṁ apāyamukhānaṁ mātikaṁ ṭhapetvā idāni tāni
  vibhajanto cha kho me gahapatiputta ādīnavāti ādimāha. Tattha sandiṭṭhikāti
  sāmaṁ passitabbā, idhalokabhāvinī. Dhanajānīti dhanahāni. Kalahappavaḍḍhanīti
  vācākalahassa ceva hatthaparāmāsādikalahassa ca pavaḍḍhanī. Rogānaṁ āyatananti
  tesaṁ tesaṁ akkhirogādīnaṁ khettaṁ. Akittisañjananīti suraṁ pivitvā hi mātaraṁpi
-------------------------------------------------
[page 137]
  Paharanti pitaraṁpi, aññaṁpi bahuṁ avattabbaṁ vadanti, akātabbaṁ 1- karonti. Tena
  garahaṁpi daṇḍampi hatthapādādicchedaṁpi pāpuṇantā, 2- idhalokepi paralokepi
  akittiṁ pāpuṇanti, iti tesaṁ sā surā akittisañjananī nāma hoti.
  Hirikopīnanidaṁsanīti guyhaṭṭhānañhi vivariyamānaṁ hiriṁ kopeti vināseti, tasmā
  "kopinan"ti vuccati, surāmadamattā ca taṁ taṁ aṅgaṁ vivaritvā vicaranti, tena
  tesaṁ sā surā kopinassa niddhaṁsanato "kopinanidaṁsanī"ti vuccati. Paññāya
  dubbalīkaraṇīti sāgatattherassa viya kammassakatapaññaṁ dubbalaṁ karoti, tasmā
  "paññāya dubbalīkaraṇī"ti vuccati. Maggapaññaṁ pana dubbalaṁ kātuṁ na sakkoti.
  Adhigatamaggānañhi sā antomukhameva na pavisati. Chaṭṭhaṁ padanti chaṭṭhaṁ kāraṇaṁ.
                       Vikālacariyāya chāadīnavavaṇṇanā
      [249] Attāpīssa agutto arakkhito hotīti avelāya caranto
  hi khāṇukaṇṭakādīnipi akkamati, ahināpi yakkhādīhipi samāgacchati, taṁ taṁ ṭhānaṁ
  gacchatīti ñatvā verinopi naṁ nilīyitvā gaṇhanti vā hananti vā. Evaṁ
  attāpissa agutto hoti arakkhito. Puttadārāpi "amhākaṁ pitā amhākaṁ
  sāmi rattiṁ vicarati, kimaṅgaṁ pana mayan"ti itissa puttadhītaropi bhariyāpi bahi
  patthanaṁ katvā rattiṁ carantā anayabyasanaṁ pāpuṇanti. Evaṁ puttadāropissa
  agutto arakkhito hoti. Sāpateyyanti tassa saputtadāraparijanassa rattiṁ
  caraṇakabhāvaṁ ñatvā corā suññaṁ gehaṁ pavisitvā yaṁ icchatti. Taṁ haranti. Evaṁ
  sāpateyyampissa aguttaṁ arakkhitaṁ hoti. Saṅkiyo ca hotīti aññehi
  katapāpakammesupi iminā "kataṁ bhavissatī"ti saṅkitabbo hoti. Yassa yassa
  gharadvārena yāti, tattha yaṁ aññena corakammaṁ paradārikakammaṁ vā kataṁ, taṁ "iminā
  katan"ti vutte abhūtaṁ asantampi tasmiṁ rūhati patiṭṭhāti. Bahūnañca dukkhadhammānanti
  ettakaṁ dukkhaṁ, ettakaṁ domanassanti vattuṁ na sakkā, aññasmiṁ puggale

  *  *  *  *  *  *
  Footnote: 1 chaṂa. akattabbaṁ 2 chaṂa., i. pāpuṇanti
-------------------------------------------------
[page 138]
  Āsaṅkitabbaṁ 1- hoti tasseva, iti so bahūnaṁ dukkhadhammānaṁ purakkhato puregāmī
  hoti.
                      Samajjābhicaraṇassa chāadīnavavaṇṇanā
      [250] Kva naccanti "kasmiṁ ṭhāne naṭanāṭakādinaccaṁ atthī"ti
  pucchitvā yasmiṁ gāme vā nigame vā taṁ atthi, tattha gantabbaṁ hoti, tassa
  "sve naccadassanaṁ gamissāmī"ti ajja vatthagandhamālādīni paṭiyādentasseva
  sakaladivasaṁ kammacchedo hoti, naccadassanena ekāhaṁpi dvīhaṁpi tīhaṁpi tattheva
  hoti, atha vuṭṭhisampattiyādīni labhitvāpi vappādikāle vappādīni akarontassa
  anuppannā bhogā nuppajjanti, tassa bahi gatabhāvaṁ ñatvā anārakkhe gehe
  corā yaṁ icchanti, taṁ haranti, 2- tenassa uppannāpi bhogā vinassanti.
  Kva gītanti ādīsupi eseva nayo. Tesaṁ nānākaraṇaṁ brahmajāle vuttameva.
                       Jūtappamādassa chāadīnavavaṇṇanā
      [251] Jayaṁ veranti "jitaṁ mayā"ti parisamajjhe parassa sāṭakaṁ
  vā veṭhanaṁ vā gaṇhāti, so "parisamajjhe me avamānaṁ karosi, hotu,
  sikkhāpessāmi nan"ti tattha veraṁ bandhati, evaṁ jinanto sayaṁ veraṁ pasavati.
  Jinoti aññena jito samāno yantena tassa veṭhanaṁ vā sāṭako vā aññaṁ
  vā pana hiraññasuvaṇṇādivittaṁ gahitaṁ, taṁ anusocati "ahosi vata me, taṁ taṁ
  vata me natthī"ti tappaccayā socati. Evaṁ so jino vittamanusocati. Sabhāgatassa
  vacanaṁ na rūhatīti vinicchayaṭṭhāne sakkhipuṭṭhassa sato vacanaṁ na rūhati, na
  patiṭṭhāti, "ayaṁ akkhasoṇḍo jūtakaro, mā tassa vacanaṁ gaṇhitthā"ti
  vattāro bhavanti. Mittāmaccānaṁ paribhūto hotīti tañhi mittāmaccā evaṁ vadanti
  "samma tvaṁpi nāma kulaputto jūtakaro chinnako hutvā bhinnako hutvā vicarasi,
  na te idaṁ jātigottānaṁ anurūpaṁ, ito paṭṭhāya mā evaṁ kareyyāsī"ti. So

  *  *  *  *  *  *
  Footnote: 1 chaṂa., i. asati sabbaṁ vikālacārimhi āhāratabbaṁ hoti 2 chaṂa., i. karonti
-------------------------------------------------
[page 139]
  Evaṁ vuttopi tesaṁ vacanaṁ na karoti. Tato te tena saddhiṁ ekato na tiṭṭhanti
  na nisīdanti. Tassa kāraṇā sakkhipuṭṭhāpi na kathenti. Evaṁ mittāmaccānaṁ
  paribhūto hoti.
      Āvāhavivāhakānanti āvāhakā nāma ye tassa gharato dārikaṁ
  gahetukāmā. Vivāhakā nāma ye tassa gehe dārikaṁ dātukāmā. Appatthito
  hotīti anicchito hoti. Nālaṁ dārabharaṇāyāti dārabharaṇāya na samattho. Etassa
  gehe dārikā dinnāpi etassa gehato āgatāpi amhehieva positabbā
  bhavissatiyeva.
                       Pāpamittatāya chāadīnavavaṇṇanā
      [252] Ye 1- dhuttāti akkhadhuttā. Soṇḍāti itthīsoṇḍā bhattasoṇḍā
  surāsoṇḍā 2- mūlakasoṇḍā. Pipāsāti pānasoṇḍā. Nekatikāti
  paṭirūpakena vañcanikā. 3- Vañcanikāti sammukhāvañcanāhi vañcanikā. Sāhasikāti
  ekāgārikādisāhasikakammakārino. Tyassa mittā hontīti te assa mittā
  honti. Aññehi sappurisehi saddhiṁ na ramati gandhamālādīhi alaṅkaritvā varasayanaṁ
  āropitasūkaro gūthakūpamiva. Te pāpamitteyeva upasaṅkamati. Tasmā diṭṭhe ceva
  dhamme samparāye 4- ca bahuṁ anatthaṁ nigacchati.
                        Ālasyassa chāadīnavavaṇṇanā
      [253] Atisītanti kammaṁ na karotīti manussehi kālasseva vuṭṭhāya
  "etha bho kammantaṁ gacchāmā"ti vutto "atisītantāva, aṭṭhīni bhijjanti viya,
  gacchatha tumhe pacchā jānissāmī"ti aggiṁ tapanto nisīdati. Te gantvā kammaṁ
  karonti. Itarassa kammaṁ parihāyati. Atiuṇhanti ādīsupi eseva nayo.
      Hoti pānasakhā nāmāti ekacco pānaṭṭhāne surāgeheyeva sahāyo
  hoti. "pannasakhā"tipi Pāṭho, ayamevattho. Sammiyasammiyoti samma sammāti

  *  *  *  *  *  *
  Footnote: 1 chaṂa. ye saddo na dissati 2 chaṂa., i. pūvasoṇḍā
  3 chaṂa. i. vañcanakā 4 chaṂa. samparāyañca
-------------------------------------------------
[page 140]
  Vadanto sammukheyeva sahāyo hoti, parammukhe verīsadiso otārameva gavesati.
  Atthesu jātesūti tathārūpesu kiccesu samuppannesu. Verappasaṅgoti verabahulatā.
  Anatthatāti anatthakāritā. Sukadariyatāti suṭṭhu kadariyatā thaddhamacchariyabhāvo.
  Udakamiva iṇaṁ vigāhatīti pāsāṇo udakaṁ viya saṁsīdanto 1- iṇaṁ vigāhati.
      Rattimuṭṭhānadessināti rattiṁ anuṭṭhānasīlena. Atisāyamidaṁ ahūti
  idaṁ atisāyaṁ jātanti ye evaṁ vatvā kammaṁ na karonti. Iti vissaṭṭhakammanteti
  evaṁ vatvā pariccattakammante. Atuthā accenti māṇaveti evarūpe puggale
  atthā atikkamanti, tesu na tiṭṭhanti.
      Tiṇā bhiyyoti tiṇatopi uttariṁ. 2- So sukhaṁ 3- na vihāyatīti so puriso
  sukhaṁ na jahati, sukhasamaṅgīyeva hoti. Iminā kathāmaggena imamatthaṁ dassesi 4-
  "gihibhūtena satā ettakaṁ kammaṁ na kātabbaṁ, karontassa vuḍḍhi nāma natthi.
  Idhalokaparaloke garahameva pāpuṇātī"ti.
                           Mittapaṭirūpakavaṇṇanā
       [254] Idāni yo evaṁ karoto anattho uppajjati, aññāni
  vā pana yāni kānici bhayāni ye keci upaddavā ye keci upasaggā, sabbe
  te bālaṁ nissāya uppajjanti. Tasmā "evarūpā bālā na sevitabbā"ti
  bāle mittapaṭirūpake amitte dassetuṁ cattārome gahapatiputta amittāti
  ādimāha. Tattha aññadatthuharoti sayaṁ tucchahattho āgantvā ekaṁsena yaṁkiñca
  haratiyeva. Vacīparamoti vacanaparamo vacanamatteneva dāyako kārako viya hoti.
  Anuppiyabhāṇīti anuppiyaṁ bhaṇati. Apāyasahāyoti bhogānaṁ apāyesu sahāyo hoti.
      [255] Evaṁ cattāro amitte dassetvā puna tattha ekekaṁ catūhi
  kāraṇehi vibhajanto catūhi kho gahapatiputtāti ādimāha. Tattha aññadatthuharo
  hotīti ekaṁsena hārakoyeva hoti. Sahāyassa gehaṁ rittahattho āgantvā

  *  *  *  *  *  *
  Footnote: 1 i. sīdanto 2 chaṂa. uttari
  3 i. sukhā 4 chaṂa. i. dasseti
-------------------------------------------------
[page 141]
  Nivatthasāṭakādīnaṁ vaṇṇaṁ bhāsati, so "ativiya tvaṁ samma imassa vaṇṇaṁ bhāsatī"ti
  aññaṁ nivāsetvā taṁ deti. Appena bahumicchatīti yaṅkiñci appakaṁ datvā tassa
  santikā bahuṁ paṭṭheti. Bhayassa kiccaṁ karotīti attano bhaye uppanne tassa
  dāso viya hutvā taṁ taṁ kiccaṁ karoti, ayaṁ sabbadā na karoti, bhaye uppanne
  karoti, na pemenāti amitto nāma jāto. Sevati atthakāraṇāti
  mittasanthavavasena na sevati, attano atthameva paccāsiṁsanto 1- sevati.
      [256] Atītena paṭisantharatīti sahāye āgate "hiyyo vāre 2- na
  āgatosi, amhākaṁ imasmiṁ vāre sassaṁ ativiya nipphannaṁ, bahūni sāliyavabījādīni
  ṭhapetvā maggaṁ olokentā nisīdimhā, 3- ajja pana sabbaṁ khīṇan"ti evaṁ
  atītena saṅgaṇhāti. Anāgatenāti "imasmiṁ vāre amhākaṁ sassaṁ manāpaṁ
  bhavissati, phalabhārabharitā sāliādayo, sassasaṅgahe kate tumhākaṁ saṅgahaṁ kātuṁ
  samatthā bhavissāmā"ti evaṁ anāgatena saṅgaṇhāti. Niratthakenāti hatthikkhandhe
  vā assapiṭṭhe vā nisinno sahāyaṁ disvā "ehi bho idha nisīdā"ti vadati.
  Manāpaṁ sāṭakaṁ nivāsetvā "sahāyakassa vata me anucchaviko añño 4- pana
  mayhaṁ natthī"ti vadati, evaṁ niratthakena saṅgaṇhāti nāMa. Paccuppannesu
  kiccesu byasanaṁ dassetīti "sakaṭena me attho"ti vutte "sādhu apica 5-
  cakkamassa bhinnaṁ, akkho bhinno"ti 6- ādīni vadati.
       [257] Pāpakaṁpissa anujānātīti pāṇātipātādīsu yaṅkiñci karomāti
  vutte "sādhu samma karomā"ti anujānāti. Kalyāṇepi eseva nayo.
      [258] Sahāyo hotīti "asukaṭṭhāne suraṁ pivanti, ehi tattha
  gacchāmā"ti vutte sādhūti gacchati. Esa nayo sabbattha.
      [259] Iti viññāyāti "mittapaṭirūpakā ete"ti evaṁ jānitvā.

  *  *  *  *  *  *
  Footnote: 1 chaṂa. paccāsīsanto 2 chaṂa., i. hiyyo vā pare vā 3 chaṂa., i. nisīdimha
  4 i. aññaṁ 5 chaṂa., i. sādhu apica na dīssati 6 chaṂa. chinno
-------------------------------------------------
[page 142]
                            Suhadamittavaṇṇanā
      [260] Evaṁ na asevitabbe pāpamitte dassetvā idāni
  sevitabbe kalyāṇamitte dassento puna cattārome gahapatiputtāti ādimāha.
  Tattha suhadāti sundarahadayā.
      [261] Pamattaṁ rakkhatīti majjaṁ pivitvā gāmamajjhe vā gāmadvāre
  vā magge vā nipannaṁ disvā "evaṁ nipannassa kocideva nivāsanapārupanaṁpi
  hareyyā"ti samīpe nisīditvā pabuddhakāle gahetvā gacchati. Pamattassa
  sāpateyyanti sahāyo bahi gato vā hoti suraṁ pivitvā vā matto, 1- gehaṁ
  anārakkhaṁ, "kocideva yaṅkiñci 2- hareyyā"ti gehaṁ pavisitvā tassa dhanaṁ rakkhati.
  Bhītassāti kismiñcideva bhaye uppanne "mā bhāyi, mādise sahāye ṭhite kiṁ
  bhāyasī"ti taṁ bhayaṁ haranto 3- paṭisaraṇaṁ hoti. Taddiguṇaṁ bhoganti kiccakaraṇīye
  uppanne sahāyaṁ attano santikaṁ āgataṁ disvā vadati "kasmā āgatosī"ti.
  Rājakule kammaṁ atthīti. Kiṁ laddhuṁ vaṭṭatīti. Eko kahāpaṇoti. "nagare Kammaṁ
  nāma na ekakahāpaṇena nippajjati, 4- dve gaṇhāhī"ti, evaṁ yattakaṁ vadati,
  tato diguṇaṁ deti.
      [262] Guyhamassa ācikkhatīti attano guyhaṁ nigguyhituṁ 5- yuttakathaṁ
  aññassa akathetvā tasseva ācikkhati. Guyhamassa parigūhatīti tena kathitaṁ guyhaṁ
  yathā añño na jānāti, evaṁ rakkhati. Āpadāsu na vijahatīti uppanne bhaye
  na pariccajati. Jīvitaṁpissa atthāyāti attano jīvitaṁpi tasseva sahāyassa atthāya
  pariccattameva hoti, attano jīvitaṁ agaṇetvāpi tassa kammaṁ karotiyeva.
      [263] Pāpā nivāretīti amhesu passantesu tvaṁ evaṁ kātuṁ na
  labhasi, pañca verāni dasa akusalakammapathe mā karohīti nivāreti. Kalyāṇe
  nivesetīti kalyāṇakamme tīsu saraṇesu pañcasu sīlesu dasasu kusalakammapathesu

  *  *  *  *  *  *
  Footnote: 1 chaṂa. pamatto 2 i. yaṁkiñci vittaṁ
  3 Ma. bādhento 4 chaṂa. nipphajjati 5 chaṂa. niggūhituṁ
-------------------------------------------------
[page 143]
  Vattassu, dānaṁ dehi puññaṁ karohi dhammaṁ suṇohīti evaṁ kalyāṇe niyojeti.
  Assutaṁ sāvetīti assutapubbaṁ sukhumaṁ nipuṇaṁ kāraṇaṁ sāveti. Saggassa magganti
  imaṁ kammaṁ katvā sagge nibbattantīti evaṁ saggassa maggaṁ ācikkhati.
      [264] Abhavenassa na nandatīti tassa abhavena avaḍḍhiyā 1-
  puttadārassa vā parijanassa vā tathārūpaṁ pārijuññaṁ disvā vā sutvā vā na
  nandati, anattamano hoti. Bhavenāti vaḍḍhiyā 2- tathārūpassa sassādisampattiṁ vā
  issariyapaṭilābhaṁ vā disvā vā sutvā vā nandati, attamano hoti. Avaṇṇaṁ
  bhaṇamānaṁ nivāretīti "asuko virūpo na pāsādiko dujjātiko dussīlo"ti vā
  vutte "evaṁ mā bhaṇi, rūpavā ca so pāsādiko ca sujāto ca sīlasampanno
  cā"ti ādīhī vacanehi paraṁ attano sahāyassa avaṇṇaṁ bhaṇamānaṁ nivāreti.
  Vaṇṇaṁ bhaṇamānaṁ pasaṁsatīti "aho suṭṭhu vadasi, subhāsitaṁ tayā, evametaṁ, esa
  puriso rūpavā pāsādiko sujāto sīlasampanno"ti evaṁ attano sahāyakassa
  paraṁ vaṇṇaṁ bhaṇamānaṁ pasaṁsati.
      [265] Jalaṁ aggiva bhāsatīti rattiṁ pabbatamatthake jalamāno aggi
  viya virocati.
      Bhoge saṁharamānassāti attānaṁpi paraṁpi apīḷetvā dhammena samena
  bhoge sampiṇḍentassa 4- rāsiṁ karontassa. Bhamarasseva iriyatoti yathā bhamaro
  pupphānaṁ vaṇṇagandhaṁ aheṭhayaṁ 5- tuṇḍenapi pakkhehipi rajaṁ 6- āharitvā
  anupubbena cakkappamāṇaṁ madhupaṭalaṁ karoti, evaṁ anupubbena mahantaṁ bhogarāsiṁ
  karontassa. Bhogā sannicayaṁ yantīti tassa bhogā nicayaṁ gacchanti. Kathaṁ?
  anupubbena upacikāhi saṁvaḍḍhiyamāno vammiko viya. Tenāha "vammikovūpacīyatīti. 7-
  Yathā vammiko upaciyati, evaṁ nicayaṁ yantīti attho. Samāhatvāti samāharitvā.
  Alamattoti yuttasabhāvo samattho vā pariyattarūpo gharāvāsaṁ saṇṭhapetuṁ.

  *  *  *  *  *  *
  Footnote: 1 chaṂa., i. avuḍḍhiyā 2 chaṂa. vuḍḍhiyā 3 chaṂa. sampatatiṁ
  4 i. Sī. saṁvaḍḍhentassa 5 chaṂa. apothayaṁ 6 chaṂa. rasaṁ
  7 chaṂa. vammikovupacīyatīti,
-------------------------------------------------
[page 144]
      Idāni yathā gharāvāso saṇṭhapetabbo, tathā ovādaṁ dento 1-
  catudhā vibhaje bhogeti ādimāha. Tattha save mittāni ganthatīti so evaṁ
  vibhajanto mittāni ganthati nāma, abhijjamānāni ṭhapeti. Yassa hi bhogā
  santi, soeva mitte ṭhapetuṁ sakkoti, na itaro.
      Ekena bhoge bhuñjeyyāti ekena koṭṭhāsena bhoge bhuñjeyya.
  Dvīhi kammaṁ payojayeti dvīhi koṭṭhāsehi kasivaṇijjādikammaṁ 2- payojeyya.
  Catutthañca nidhāpeyyāti catutthaṁ koṭṭhāsaṁ nidhetvā 3- ṭhapeyya. Āpadāsu
  bhavissatīti kulānañhi taṁ 4- na sabbakālaṁ ekasadisaṁ vattati, kadāci rājādivasena
  āpadāpi uppajjanti, tasmā evaṁ uppannāsu āpadāsu bhavissatīti "ekaṁ
  koṭṭhāsaṁ nidhāpeyyā"ti āha. Imesu pana catūsu koṭṭhāsesu kataraṁ koṭṭhāsaṁ
  gahetvā kusalaṁ kātabbanti. "bhoge Bhuñjeyyā"ti vuttakoṭṭhāsaṁ. Tato
  gaṇhitvā bhikkhūnaṁpi kapaṇaddhikādīnaṁpi dānaṁ 5- dātabbaṁ pesakāranhāpitādīnaṁpi
  vettanaṁ dātabbaṁ
                        chadisāpaṭicchādanakaṇḍavaṇṇanā
      [266] Iti bhagavā ettakena kathāmaggena evaṁ gahapatiputta
  ariyasāvako catūhi kāraṇehi akusalaṁ pahāya chahi kāraṇehi bhogānaṁ apāyamukhaṁ
  vajjetvā soḷasa mittāni sevanto gharāvāsaṁ saṇṭhapetvā dārabharaṇaṁ karonto
  dhammikena ājīvena jīvati, devamanussānañca antare aggikkhandho viya virocatīti
  vajjanīyadhammavajjanatthaṁ sevitabbadhammasevanatthañca ovādaṁ datvā idāni
  namassitabbā cha disā dassento kathañca gahapatiputtāti ādimāha.
      Tattha chadisāpaṭicchādīti yathā chahi disāhi āgamanabhayaṁ na āgacchati,
  khemaṁ hoti nibbhayaṁ, evaṁ viharanto "chadisāpaṭicchādī"ti vuccati. "puratthimā
  Disā mātāpitaro veditabbā"ti ādīsu mātāpitaro pubbūpakāritāya puratthimā

  *  *  *  *  *  *
  Footnote: 1 chaṂa., i. ovadanto 2 chaṂa. kasivāṇijjādikammaṁ 3 chaṂa., i. nidhāpetvā
  4 chaṂa., i. taṁ na dissati 5 chaṂa. dānaṁ na dissati
-------------------------------------------------
[page 145]
  Disāti veditabbā. Ācariyā dakkhiṇeyyatāya dakkhiṇā disāti. Puttadārā
  piṭṭhito anubandhanavasena pacchimā disāti. Mittāmaccā yasmā sopi mittāmacce
  nissāya te te dukkhavisese uttarati, tasmā uttarā disāti. Dāsakammakarā
  pādamūle patiṭṭhānavasena heṭṭhimā disāti. Samaṇabrāhmaṇā guṇehi upari
  ṭhitabhāvena uparimā disāti veditabbā.
      [267] Bhato ne bharissāmīti ahaṁ mātāpitūhi thaññaṁ pāyetvā
  hatthapāde vaḍḍhetvā mukhena siṅghāṇikaṁ apanetvā nhāpetvā maṇḍetvā
  bhato bharito jaggito, svāhaṁ ajja te jiṇṇe 1- mahallake
  pādadhovananhāpanayāgubhattadānādīhi bharissāmi.
      Kiccaṁ nesaṁ karissāmīti ahaṁ attano kammaṁ ṭhapetvā mātāpitūnaṁ
  rājakulādīsu uppannaṁ kiccaṁ gantvā karissāmi. Kulavaṁsaṁ ṭhapessāmīti
  mātāpitūnaṁ santakaṁ khettavatthuhiraññasuvaṇṇādiṁ avināsetvā rakkhantopi kulavaṁsaṁ
  ṭhapeti 2- nāma mātāpitaro adhammikavaṁsato hāpetvā dhammikavaṁse ṭhapentopi,
  kulavaṁsena āgatāni salākabhattādīni anupacchinditvā pavatatentopi kulavaṁsaṁ
  ṭhapeti nāMa. Idaṁ sandhāya vuttaṁ "kulavaṁsaṁ ṭhapessāmī"ti.
      Dāyajjaṁ paṭipajjāmīti mātāpitaro attano ovāde avattamāne
  micchāpaṭipanne dārake vinicchayaṁ patvā aputte karonti, te dāyajjārahā
  na honti. Ovāde vattamāne pana kulasantakassa sāmike karonti, ahaṁ evaṁ
  vattissāmīti adhippāyena "dāyajjaṁ paṭipajjāmī"ti vuttaṁ.
      Dakkhiṇaṁ anuppadassāmīti tesaṁ pattidānaṁ katvā tatiyadivasato
  paṭṭhāya dānaṁ anuppadassāmi.
      Pāpā nivārentīti pāṇātipātādīnaṁ diṭṭhadhammikasamparāyikaṁ ādīnavaṁ
  vatvā "tāta mā evarūpaṁ karī"ti nivārenti, kataṁpi garahanti kalyāṇe
  nivesentīti anāthapiṇḍiko viya lañcaṁ 3- datvāpi sīlasamādānādīsu nivesenti.

  *  *  *  *  *  *
  Footnote: 1 chaṂa., i. jiṇṇe na dissati 2 chaṂa. saṇṭhapessāmi 3 chaṂa. lañjaṁ, i. laddhañca
-------------------------------------------------
[page 146]
  Sippaṁ sikkhāpentīti attano ovāde ṭhitabhāvaṁ ñatvā vaṁsānugataṁ 1-
  muddhāgaṇanādisippaṁ sikkhāpenti. Paṭirūpenāti kulasīlarūpādīhi anurūpena.
      Samaye dāyajjaṁ niyyādentīti samaye dhanaṁ denti. Tattha niccasamayo
  kālasamayoti dve samayā. Niccasamaye denti nāma "uṭṭhāya samuṭṭhāya imaṁ
  gaṇhitabbaṁ gaṇha, ayante paribbayo hotu, iminā kusalaṁ karohī"ti denti.
  Kālasamaye denti nāma sikhāṭhapanāavāhavivāhādisamaye denti. Apica pacchime
  kāle maraṇamañce nipannassa "iminā kusalaṁ karohī"ti dentāpi samaye
  denti nāMa.
      Paṭicchannā hotīti yaṁ puratthimadisato bhayaṁ āgaccheyya, yathā taṁ
  nāgacchati, evaṁ pihitā hoti. Sace hi puttā vippaṭipannā assu, mātāpitaro
  daharakālato paṭṭhāya jagganādīhi sammāpaṭipannā, ete dārakā, mātāpitūnaṁ
  appaṭirūpāti etaṁ bhayaṁ āgaccheyya. Puttā sammāpaṭipannā, mātāpitaro
  vippaṭipannā, mātāpitaro puttānaṁ nānurūpāti etaṁ bhayaṁ āgaccheyya. Ubhosu
  vippaṭipannesu duvidhaṁpi taṁ bhayaṁ hoti. Sammāpaṭipannesu sabbaṁ na hoti. Tena
  vuttaṁ "paṭicchannā hoti khemā appaṭibhayā"ti.
      Evañca pana vatvā bhagavā siṅgālakaṁ etadavoca "na kho te
  gahapatiputta pitā lokasammataṁ puratthimaṁ disaṁ namassāpeti. Mātāpitaro pana
  puratthimadisāsadise katvā namassāpeti. Ayañhi te pitarā puratthimā disā
  akkhātā, no aññā"ti.
      [268] Uṭṭhānenāti āsanā uṭṭhānena. Antevāsikena hi ācariyaṁ
  dūratova āgacchantaṁ disvā āsanā vuṭṭhāya paccuggamanaṁ katvā hatthato bhaṇḍakaṁ
  gahetvā āsanaṁ paññapetvā nisīdāpetvā vījanapādadhovanapādamakkhanāni 2-
  kātabbāni. Taṁ sandhāya vuttaṁ "uṭṭhānenā"ti. Upaṭṭhānenāti divasassa tikkhattuṁ
  upaṭṭhānagamanena. Sippuggahaṇakāle 3- pana avassameva gantabbaṁ hoti.
  Sussusāyāti saddahitvā savanen asaddahitvā suṇanto hi visesaṁ nādhigacchati.

  *  *  *  *  *  *
  Footnote: 1 i. vaṁsāgate 2 chaṂa. bījana..... 3 i. sippaṁ gahaṇakāle
-------------------------------------------------
[page 147]
  Pāricariyāyāti avasesakhuddakapāricariyāya. Antevāsikena hi ācariyassa pātova
  uṭṭhāya mukhodakadantakaṭṭhaṁ datvā bhattakiccakālepi pānīyaṁ gahetvā
  paccuṭṭhānādīni katvā vanditvā gantabbaṁ. Kiliṭṭhavatthādīni dhovitabbāni, sāyaṁ
  nhānodakaṁ paccupaṭṭhapetabbaṁ. Aphāsukakāle upaṭṭhātabbaṁ. Pabbajitenapi sabbaṁ
  antevāsikavattaṁ kātabbaṁ. Idaṁ sandhāya vuttaṁ "pāricariyāyā"ti. Sakkaccaṁ
  sippapaṭiggahaṇenāti sakkaccaṁ paṭiggahaṇaṁ nāma thokaṁ gahetvā bahū vāre
  sajjhāyakaraṇaṁ, ekapadaṁpi visuddhameva gahetabbaṁ.
      Suvinītaṁ vinentīti "evante nisīditabbaṁ, evaṁ ṭhātabbaṁ, evaṁ
  bhuñjitabbaṁ, pāpamittā vajjetabbā, kalyāṇamittā sevitabbā"ti evaṁ khāditabbaṁ
  evaṁ ācāraṁ sikkhāpenti 1- vinenti. Suggahitaṁ gāhāpentīti yathā suggahitaṁ
  gaṇhāti, evaṁ atthañca byañjanañca sodhetvā payokaṁ dassetvā gaṇhāpenti.
  Mittāmaccesu paṭivedentīti "ayaṁ amhākaṁ antevāsiko byatto bahussuto mayā
  samasamo, etaṁ sallakkheyyāthā"ti evaṁ guṇaṁ kathetvā mittāmaccesu patiṭṭhapenti.
      Disāsu parittāṇaṁ karontīti sippasikkhāpanenevassa sabbadisāsu rakkhaṁ
  karonti. Uggahitasippo hi yaṁ yaṁ disaṁ gantvā sippaṁ dassesi, 2- tattha
  tatthassa lābhasakkāro uppajjati, so ācariyena kato nāma hoti, guṇaṁ
  kathentopissa mahājano ācariyapāde dhovitvā vasitāntevāsiko vata ayanti paṭhamaṁ
  ācariyasseva guṇaṁ katheti, 3- brahmalokappamāṇopissa lābho uppajjamāno
  ācariyasantakova hoti. Apica yaṁ vijjaṁ parijappitvā gacchantaṁ aṭaviyaṁ corā na
  passanti, amanussā vā dīghajāti ādayo vā na viheṭhenti, taṁ sikkhāpentāpi
  disāsu parittāṇaṁ karonti. Yaṁ vā so disaṁ gato hoti, tato kaṅkhaṁ uppādetvā
  attano santikaṁ āgatamanusse "etissaṁ disāyaṁ amhākaṁ antevāsiko
  vasati, tassa ca mayhañca imasmiṁ sippe nānākaraṇaṁ natthi, gacchatha tameva
  pucchathā"ti evaṁ antevāsikaṁ paggaṇhantāpi tassa tattha lābhasakkāruppattiyā
  parittāṇaṁ karonti nāma, patiṭṭhaṁ karontīti attho. Sesamettha purimanayeneva
  yojetabbaṁ.

  *  *  *  *  *  *
  Footnote: 1 Sī. i. sikkhāpentā 2 chaṂa., i. dasseti 3 chaṂa., i. kathenti
-------------------------------------------------
[page 148]
      [269] Tatiyadisāvāre sammānanāyāti devamāte tissamāteti evaṁ
  sambhāvitakathākathanena. Avamānanāyāti 1- yathā dāsakammakarādayo pothetvā 2-
  viheṭhetvā kathenti, evaṁ hīḷetvā vimānetvā akathanena. Anaticariyāyāti taṁ
  atikkamitvā bahi aññāya itthiyā saddhiṁ paricaranto taṁ aticarati nāma, tathā
  akaraṇena. Issariyavossaggenāti itthiyo hi mahālatāpasādhanasadisaṁpi 3- ābharaṇaṁ
  labhitvā bhattaṁ vicāretuṁ alabhamānā kujjhanti, kaṭacchuṁ hatthe ṭhapetvā tava ruciyā
  karohīti bhattagehe visaṭṭhe sabbaṁ issariyaṁ visaṭṭhaṁ nāma hoti, evaṁ karaṇenāti
  attho. Alaṅkārānuppadānenāti attano vibhavānurūpena alaṅkāradānena.
      Susaṁvihitakammantāti yāgubhattapacanakālādīni anatikkamitvā tassa
  tassa sādhukaṁ karaṇena suṭṭhu saṁvihitakammantā. Susaṅgahitaparijanāti sammānanādīhi
  ceva pahiṇakapesanādīhi 4- ca saṅgahitaparijanā. Idha parijano nāma sāmikassa ceva
  attano ca ñātijano. Anaticārinīti sāmikaṁ muñcitvā aññaṁ manasāpi na
  paṭṭheti. 5- Sambhatanti kasivaṇijjādīni 6- katvā ābhatadhanaṁ. Dakkhā ca hotīti
  yāgubhattasampādanādīsu chekā nipuṇā hoti. Analasāti nikkosajjā. Yathā
  aññā kusītā nisinnaṭṭhāne nisinnāva honti ṭhitaṭṭhāne ṭhitāva, evaṁ
  ahutvā vipphārikena 7- cittena sabbakiccāni nipphādeti. Sesamidhāpi purimanayeneva
  yojetabbaṁ.
      [270] Catutthadisāvāre avisaṁvādanatāyāti yassa yassa nāmaṁ
  gaṇhāti, taṁ taṁ avisaṁvādetvā idaṁpi amhākaṁ gehe atthi, idaṁpi atthi,
  gahetvā gacchāhīti evaṁ avisaṁvādetvā dānena. Aparapajā cassa paṭipūjentīti
  sahāyassa puttadhītaro pajā nāma, tesaṁ pana puttadhītaro ca nattā 8- ca nattakā
  ca aparapajā nāMa. Te paṭipūjenti keḷāyanti mamāyanti maṅgalakaraṇādīsu 9-
  tesaṁ maṅgalādīni karonti. Sesamidhāpi purimanayeneva yojetabbaṁ. 10-

  *  *  *  *  *  *
  Footnote: 1 chaṂa. anavamānanāyāti 2 i. pothetvā na dissati
  3 chaṂa. mahālatāsadisampi 4 chaṂa., i. paheṇakapesanādīhi
  5 chaṂa. pattheti 6 chaṂa. kasivāṇijjādīni
  7 chaṂa. vipphāritena 8 chaṂa., i. nattupanattakā
  9 chaṂa. maṅgalakālādīsu, i. maṅgalakaraṇādīsu na dissati 10 chaṂa. veditabbaṁ
-------------------------------------------------
[page 149]
      [271] Yathābalaṁ kammantasaṁvidhānenāti daharehi kātabbaṁ mahallakehi,
  mahallakehi vā kātabbaṁ daharehi, itthīhi kātabbaṁ purisehi, purisehi vā
  kātabbaṁ itthīhi akāretvā tassa tassa balānurūpeneva kammantasaṁvidhānena.
  Bhattavetanānuppadānenāti ayaṁ khuddakaputto, ayaṁ ekavihārīti tassa tassa anurūpaṁ
  sallakkhetvā bhattādānena ceva paribbayadānena ca. Gilānūpaṭṭhānenāti
  aphāsukakāle kammaṁ akāretvā sappāyabhesajjādīni datvā paṭijagganena. Acchariyānaṁ
  rasānaṁ saṁvibhāgenāti acchariye madhurarase labhitvā sayameva akhāditvā tesaṁpi
  tesaṁ 1- saṁvibhāgakaraṇena. Samaye vossaggenātīti niccasamaye 2- ca kālasamaye ca
  vossajjanena. Niccasamaye vossajjanaṁ nāma sakaladivasaṁ kammaṁ karontā kilamanti.
  Tasmā yathā na kilamanti, evaṁ velaṁ ñtvā visajnaṁ. Kālasamaye vossaggo
  nāma chaṇanakkhattakīḷādīsu alaṅkārabhaṇḍakhādanīyabhojanīyādīni datvā visajjanaṁ.
      Dinnādāyinoti corikāya kiñci aggahetvā sāmikehi dinnaṁyeva
  ādāyino. Sukatakammakarāti "kiṁ etassa kammena katena, na mayaṁ kiñci
  labhāmā"ti anujjhāyitvā tuṭṭhahadayā yathā taṁ kammaṁ sukataṁ hoti, evaṁ kārakā.
  Kittivaṇṇaharāti parisamajjhe kathāya sampattāya "ko amhākaṁ sāmikehi sadiso
  natthi, 3- mayaṁ attano dāsabhāvaṁpi na jānāma, tesaṁ sāmikabhāvaṁpi na jānāma,
  evaṁ no anukampantī"ti guṇakathāhārakā. Sesamidhāpi purimanayeneva yojetabbaṁ.
      [272] Mettena kāyakammenāti ādīsu mettacittaṁ paccupaṭṭhapetvā katāni
  kāyakammādīni mettāni nāma vuccanti. Tattha bhikkhū nimantessāmīti vihāragamanaṁ,
  dhammakarakaṁ 4- gahetvā udakaparissāvanaṁ, piṭṭhiparikammapādaparikammādikaraṇañca
  mettaṁ kāyakammaṁ nāMa. Bhikkhū piṇḍāya paviṭṭhe disvā "sakkaccaṁ
  yāguṁ detha, bhattaṁ dethā"ti ādivacanañceva, sādhukāraṁ datvā dhammassavanañca
  sakkaccaṁ paṭisanthārakaraṇādīni ca mettaṁ vacīkammaṁ nāMa. "amhākaṁ Kulūpakattherā
  averā hontu abyāpajjhā"ti evaṁ cintanaṁ mettaṁ manokammaṁ nāMa.
  Anāvaṭadvāratāyāti apihitadvāratāya. Tattha sabbadvārāni vivaritvāpi sīlavantānaṁ

  *  *  *  *  *  *
  Footnote: 1 chaṂa., i. tato 2 Sī. kiccasamaye
  3 chaṂa., i. atthi 4 chaṂa. dhamakaraṇaṁ
-------------------------------------------------
[page 150]
  Adāyako akārako pihitadvāroyeva. Sabbadvārāni pana pidahitvāpi tesaṁ
  dāyako kārako vivaṭadvāroyeva. Iti sīlavantesu gehadvāraṁ āgatesu santaññeva
  natthīti avatvā dātabbaṁ. Evaṁ anāvaṭadvāratā nāma hoti.
      Āmisānuppadānenāti purebhattaṁ paribhuñjitabbaṁ āmisaṁ nāma, tasmā
  sīlavantānaṁ yāgubhattasampadānenāti attho. Kalyāṇena manasā anukampantīti
  "sabbe sattā sukhitā hontu averā arogā abyāpajjhā"ti evaṁ hitapharaṇena.
  Apica upaṭṭhākānaṁ gehaṁ aññe sīlavante sabrahmacārino gahetvā pavisantāpi
  kalyāṇena cetasā anukampanti nāMa. Sutaṁ pariyodapentīti yantesaṁ pakatiyā
  sutaṁ atthi, tassa atthaṁ kathetvā kaṅkhaṁ vinodenti vā, tathattāya vā
  paṭipajjāpenti. Sesamidhāpi purimanayeneva yojetabbaṁ.
      [273] Alamattoti puttadārabharaṇaṁ katvā agāraṁ ajjhāvasanasamattho.
  Paṇḍitoti disānamassanaṭṭhāne paṇḍito hutvā. Saṇhoti sukhumatthadassanena
  saṇhavācābhaṇanena vā saṇho hutvā. Paṭibhāṇavāti disānamassanaṭṭhāne paṭibhāṇavā
  hutvā. Nivātavuttīti nīcavutti. Atthaddhoti thambharahito. Uṭṭhānakoti
  uṭṭhānaviriyasampanno. Analasoti nikkosajjo. Acchiddavuttīti 1- nirantarakaraṇavasena
  akhaṇḍavutti. Medhāvīti ṭhānuppattiyā paññāya samannāgato.
      Saṅgāhakoti catūhi saṅgahavatthūhi saṅgahakaro. Mittakaroti mittagavesano.
  Vadaññūti pubbakārinā vuttavacanaṁ jānāti. Sahāyakassa gharaṁ gatakāle "mayhaṁ
  sahāyakassa veṭhanaṁ detha, sāṭakaṁ detha, manussānaṁ bhattavettanaṁ dethā"ti
  vuttavacanamanussaranto tassa attano gehaṁ āgatassa tattakaṁ vā tato atirekaṁ
  vā paṭikattāti attho. Apica sahāyakassa gharaṁ gantvā idaṁ nāma gaṇhissāmīti
  āgataṁ sahāyakaṁ lajjāya gaṇhituṁ asakkontaṁ anuccāritaṁpi tassa vācaṁ ñatvā
  yenatthena so āgato, taṁ nipphādento vadaññū nāMa. Yena yena vā pana
  sahāyakassa onaṁ 2- hoti, oloketvā taṁ taṁ dentopi vadaññūyeva. Netāti

  *  *  *  *  *  *
  Footnote: 1 ka., chaṂa. acchinnavutti 2 chaṂa., i. ūnaṁ
-------------------------------------------------
[page 151]
  Taṁ taṁ atthaṁ dassento paññāya netā. Vividhāni kāraṇāni dassento netīti
  vinetā. Punappunaṁ netīti anunetā.
      Tattha tatthāti tasmiṁ tasmiṁ puggale. Rathassāṇīva yāyatoti yathā
  āṇiyā satiyeva ratho yāti, asati na yāti, evaṁ imesu saṅgahesu satiyeva
  loko vattati, asati na vattati. Tena vuttaṁ "ete kho saṅgahā loke,
  rathassāṇīva yāyato"ti.
      Na mātā puttakāraṇāti yadi mātā ete saṅgahe puttassa na
  kareyya, puttakāraṇā mānaṁ vā pūjaṁ vā na labheyya.
      Saṅgahā eteti upayogavacane paccattaṁ. "saṅgahe Ete"ti vā
  pāṭho. Sammapekkhantīti sammā pekkhanti. Pāsaṁsā ca bhavantīti pasaṁsanīyā
  ca bhavanti
      [274] Iti bhagavā yā disā sandhāya te gahapatiputta pitā
  āha "tāta disā namassā"ti, 1- imā tā cha disā. Yadi tvaṁ pitu vacanaṁ karosi,
  imā disā namassāti dassento siṅgālakassa pucchāya ṭhatvā desanaṁ matthakaṁ
  pāpetvā rājagahaṁ piṇḍāya pāvisi. Siṅgālakopi saraṇesu patiṭṭhāya
  cattālīsakoṭidhanaṁ buddhasāsane vikīritvā puññakammaṁ katvā saggaparāyano 2-
  ahosi. Imasmiñca pana sutte yaṁ kiñci gihikattabbaṁ 3- kammaṁ nāma, taṁ akathitaṁ
  natthi, gihivinayo nāmāyaṁ suttanto. Tasmā imaṁ sutvā yathānusiṭṭhaṁ
  paṭipajjamānassa vuḍḍhiyeva pāṭikaṅkhā, no parihānīti.
                   Iti sumaṅgalavilāsiniyā dīghanikāyaṭṭhakathāya
                        siṅgālasuttavaṇṇanā niṭṭhitā
                        -------------------

  *  *  *  *  *  *
  Footnote: 1 chaṂa. namasseyyāsī"ti 2 saggaparāyaṇo 3 chaṂa. yaṁ gihīhi kattabbaṁ
-------------------------------------------------
[page 152]
                          9. Āṭānāṭiyasutta
                          paṭhamabhāṇavāravaṇṇanā
      [275] Evamme sutanti āṭānāṭiyasuttaṁ. Tatrāyaṁ anupubbapadavaṇṇanā:-
      catuddisaṁ rakkhaṁ ṭhapetvāti asurasenāya nivāraṇatthaṁ sakkassa
  devānamindassa catūsu disāsu ārakkhaṁ ṭhapetvā. Gumbaṁ ṭhapetvāti balagumbaṁ
  ṭhapetvā. Ovaraṇaṁ ṭhapetvāti catūsu disāsu ārakkhike ṭhapetvā. Evaṁ sakkassa
  devarājassa ārakkhaṁ susaṁvihitaṁ katvā āṭānāṭānagare 1- nisinnā satta buddhe
  ārabbha imaṁ parittaṁ bandhitvā "ye satthu dhammāaṇaṁ amhākañca rājāaṇaṁ
  na suṇanti, tesaṁ idañcidañca karissāmā"ti sāvanaṁ katvā attanopi catūsu
  disāsu mahatiyā ca yakkhasenāyāti ādīhi catūhi senāhi ārakkhaṁ saṁvidahitvā
  abhikkantāya rattiyā .pe. Ekamantaṁ nisīdiṁsu.
      Abhikkantāya rattiyāti ettha abhikkantasaddo khayasundarābhi-
  rūpābbhānumodanādīsu 2- dissati. Tattha "abhikkantā bhante ratti, nikkhanto
  paṭhamo yāmo, ciraṁ nisinno bhikkhusaṁgho uddissatu bhante bhagavā bhikkhūnaṁ
  pāṭimokkhan"ti 3- evamādīsu khaye dissati. "ayaṁ Imesaṁ catunnaṁ puggalānaṁ
  abhikkantataro ca paṇītataro cā"ti 4- evamādīsu sundare.
         "ko Me vandati pādāni, iddhiyā yasasā jalaṁ.
          Abhikkantena vaṇṇena sabbā obhāsayaṁ disā"ti 5-
      evamādīsu abhirūpe. "abhikkantaṁ Bho gotama abhikkantaṁ bho gotamā"ti 6-
  evamādīsu abbhānumodane. 7- Idha pana khaye. Tena abhikkantāya rattiyā,
  parikkhīṇāya rattiyāti vuttaṁ hoti.

  *  *  *  *  *  *
  Footnote: 1 chaṂa., i. āṭānāṭanagare evamuparipi 2 chaṂa., i...... abbhanumodanādīsu
  evamuparipi 3 aṅ. aṭṭhaka. 23/110/207 uposathasutta (syā)
  4 aṅ. catukka. 21/100/113 potaliyasutta. 5 khu. vimāna. 26/857/87
  maṇḍūkadevaputtavimāna 6 vinaYu. mahāvi. 1/15/7 verañjakaṇḍa.,
  khu. suttanipāta. 25/82/352 kasibhāradvājasutata 7 chaṂa. abbhanumodane
-------------------------------------------------
[page 153]
      Abhikkantavaṇṇāti idha abhikkantasaddo abhirūpe. Vaṇṇasaddo pana
  chavithutikulavaggakāraṇasaṇṭhānapamāṇarūpāyatanādīsu dissati. Tattha "suvaṇṇavaṇṇosi
  bhagavā"ti 1- evamādīsu chaviyaṁ. "kadā Saññuḷhā pana te gahapati ime samaṇassa
  gotamassa vaṇṇā"ti 2- evamādīsu thutiyaṁ. "cattārome Bho gotama vaṇṇā"ti 3-
  evamādīsu kulavagge. "atha Kena nu vaṇṇena gandhatthenoti vuccatī"ti 4- evamādīsu
  kāraṇe. "mahantaṁ Hatthirājavaṇṇaṁ abhinimminitvā"ti 5- evamādīsu saṇṭhāne.
  "tayo Pattassa vaṇṇā"ti 6- evamādīsu pamāṇe. "vaṇṇo Gandho raso ojā"ti
  evamādīsu rūpāyatane. So idha chaviyaṁ daṭṭhabbo. Tena "abhikkantavaṇṇāti,
  abhirūpacchavī"ti vuttaṁ hoti.
      Kevalakappanti ettha kevalasaddo anavasesayebhuyyābyāmissānatireka-
  daḷhatthavisaṁyogādianekattho. Tathā hissa "kevalaparipuṇṇaṁ parisuddhaṁ brahma-
  cariyan"ti 7- evamādīsu anavasesatā attho. "kevalakappā Ca aṅgamagadhā 8-
  pahūtaṁ khādanīyaṁ bhojanīyaṁ ādāya abhikkamitukāmā hontī"ti 9- evamādīsu
  yebhuyyatā. "kevalassa Dukkhakkhandhassa samudayo hotī"ti 10- evamādīsu abyāmissatā.
  "kevalaṁ Saddhāmattakaṁ nūna ayamāyasmā"ti 11- evamādīsu anatirekatā. "āyasmato
  Bhante anuruddhassa bāhiko nāma saddhiṁvihāriko kevalakappaṁ saṁghabhedāya
  ṭhito"ti 12- evamādīsu daḷhatthatā. "kevalī Vusitvā uttamapurisoti vuccatī"ti 13-
  evamādīsu visaṁyogo. Idha panassa anavasesatā attho adhippeto.
      Kappasaddo panāyaṁ abhisaddahanavohārakālapaññattichedanavikappa-
  lesasamantabhāvādianekattho. Tathāhissa "okappanīyametaṁ bhoto gotamassa. Yathā
  taṁ arahato sammāsambuddhassā"ti 14- evamādīsu abhisaddahanamattho. "anujānāmi

  *  *  *  *  *  *
  Footnote: 1 MaṂa. 13/399/384 selasutta 2 MaṂa. 13/77/54 upālivādasutta
  3 dī. Sī.. 9/266/92 tatiyaibbhavāda 4 saṁ. sagā. 15/234/246 padumapupphasutta
  5 saṁ. sagā. 15/138/124 6 vinaYu. mahāvi. 2/602/68
  7 vinaYu. mahāvi. 2/1/1 8 chaṂa., i. aṅgamāgadhā
  9 vinaYu. mahāvagga 4/43/37 10 vinaYu. mahāvagga 4/1/1
  11 aṅ. chakka. 22/326/420 12 aṅ. catukka. 21/243/267 saṁghabhedakasutta
  13 aṅ. dasaka. 24/12/13 pañcaṅgasutta 14 Maṃū. 12/387/345 mahāsaccakasutta
-------------------------------------------------
[page 154]
  Bhikkhave pañcahi samaṇakappehi phalaṁ paribhuñjitun"ti 1- evamādīsu vohāro. "yena
  Sudaṁ niccakappaṁ viharāmī"ti 2- evamādīsu kālo. "iccāyasmā Kappo"ti 3-
  evamādīsu paññatti. "alaṅkato Kappitakesamassū"ti 4- evamādīsu chedanaṁ. "kappati
  Dvaṅgulakappo"ti 5- evamādīsu vikapPo. "atthi Kappo nipajjitun"ti 6-
  evamādīsu leso. "kevalakappaṁ Veḷuvanaṁ obhāsetvā"ti 7- evamādīsu samantabhāvo. Idha
  panassa samantabhāvo attho adhippeto. Tasmā "kevalakappaṁ gijjhakūṭan"ti ettha
  anavasesaṁ samantato gijjhakūṭanti evamattho daṭṭhabbo.
      Obhāsetvāti vatthamālālaṅkārasarīrasamuṭṭhitāya ābhāya pharitvā.
  Candimā viya suriyo viya ca ekobhāsaṁ ekapajjotaṁ karitvāti attho. Ekamantaṁ
  nisīdiṁsūti devatānaṁ dasabalassa santike nisinnaṭṭhānaṁ nāma na bahuṁ. 8- Imasmiṁ
  pana sutte parittagāravavasena nisīdiṁsu.
      [276] Vessavaṇoti kiñcāpi cattāro mahārājāno āgatā.
  Vessavaṇo pana dasabalassa vissāsiko kathāpavattane byatto susikkhito, tasmā
  vessavaṇo mahārājā bhagavantaṁ etadavoca. Uḷārāti mahesakkhā ānubhāvasampannā.
  Pāṇātipātā veramaṇiyāti pāṇātipāte diṭṭhadhammikasamparāyikaṁ ādīnavaṁ
  dassetvā tato veramaṇiyā dhammaṁ deseti. Sesesupi eseva nayo. Tattha santi
  uḷārā yakkhā nivāsinoti tesu senāsanesu santi uḷārā yakkhā nibaddhavāsino.
  Āṭānāṭiyanti āṭānāṭānagare bandhattā 9- evaṁnāmaṁ. Kimpana bhagavato
  apaccakkhadhammo nāma atthīti, natthi. Atha kasmā vessavaṇo "uggaṇhātu bhante
  bhagavā"ti āha. 10- Okāsakaraṇatthaṁ. So hi bhagavantaṁ imaṁ parittaṁ sāvetuṁ okāsaṁ
  kārento evamāha. Satthu kathite imaṁ parittaṁ garu bhavissatītipi āha.
  Phāsuvihārāyāti gamanaṭṭhānādīsu catūsu iriyāpathesu sukhavihārāya.

  *  *  *  *  *  *
  Footnote: 1 vinaYu. cūḷa. 7/250/7 2 Maṃū. 12/387/345/ mahāsaccakasutta
  3 khu. su. 25/1099/544 4 khu. vimāna. 26/73/124 (syā)
  5 vinaYu. cūḷa. 7/446/286 6 aṅ aṭṭhaka. 23/185/345
  7 saṁ. sagā 15/94/61 dīghalaṭṭhisutta, 8 chaṂa., i. bahu
  9 chaṂa., i. baddhattā 10 chaṂa. ādimāha
-------------------------------------------------
[page 155]
      [277] Cakkhumantassāti na vipassīyeva cakkhumā, sattapi buddhā
  cakkhumanto, tasmā ekekassa buddhassa etāni satta satta nāmāni honti.
  Sabbepi buddhā cakkhumanto, sabbepi sabbabhūtānukampino, sabbepi
  nhātakilesattā 1- nhātakā. Sabbepi mārasenappamaddino, 2- sabbepi vusitavanto,
  sabbepi vippamuttā, 3- sabbepi aṅgato rasmīnaṁ nikkhantattā aṅgīrasā. Na
  kevalañca buddhānaṁ etāneva satta nāmāni. Asaṅkheyyāni nāmāni saguṇena
  mahesinoti vuttaṁ.
      Vessavaṇo pana attano pākaṭanāmavasena evamāha. Te janāti idha
  khīṇāsavā janāti adhippetā. Apisuṇāti desanāsīsamattametaṁ, amusā apisuṇā
  apharusā mantabhāṇinoti 4- attho. Mahantāti mahantabhāvaṁ pattā. "mahattātipi
  Pāṭho, mahantāti attho. Vītasāradāti nissāradā vigatalomahaṁsā.
      Hitanti mettāpharaṇena hitaṁ. Yaṁ namassantīti ettha yanti nipātamattaṁ.
  Mahantanti mahattaṁ. Ayameva vā pāṭho, idaṁ vuttaṁ hoti "ye cāpi nibbutā 5-
  loke kilesanibbānena nibbutā yathābhūtaṁ vipassiṁsu, vijjādiguṇasampannañca hitaṁ
  devamanussānaṁ gotamaṁ namassanti, te janā apisuṇā, tesaṁpi namatthū"ti.
  Aṭṭhakathāyaṁ pana te janā apisuṇāti te buddhā apisuṇāti evaṁ paṭhamagāthāya
  buddhānaṁyeva vaṇṇo kathito, tasmā paṭhamagāthā sattannaṁ buddhānaṁ vasena
  vuttā. Dutiyagāthāya "gotamanti"ti desanāmukhamattametaṁ. Ayampana sattannaṁyeva
  vasena vuttāti veditabbā. Ayañhettha attho, loke paṇḍitā devamanussā yaṁ
  namassanti gotamaṁ, tassa ca tato purimānañca buddhānaṁ namatthūti.
      [278] Yato uggacchatīti yato ṭhānato udeti. Ādiccoti āditiyā
  putto, vevacanamattaṁ vā etaṁ suriyasaddassa. Mahantaṁ maṇḍalaṁ assāti maṇḍalīmahā.
  Yassa cuggacchamānassāti yamhi uggacchamāne. Saṁvarīpi nirujjhatīti ratti
  antaradhāyati. Yassa cuggateti yasmiṁ uggate.

  *  *  *  *  *  *
  Footnote: 1 Sī. nihatakilesattā 2 chaṂa. mārasenāpamaddino, i. mārasenappamaddanā
  3 chaṂa. i. vimuttā 4 si. mattabhāṇino 5 chaṂa., i. nibbutā na dissati
-------------------------------------------------
[page 156]
      Rahadoti udakarahado. Tatthāti yato uggacchati suriyo, tasmiṁ ṭhāne.
  Samuddoti yo so rahadoti vutto, so na añño, athakho samuddoti.
  Saritodakoti visaṭodako, 1- saritā nānappakārā nadiyo assa udake paviṭṭhāti
  vā saritodako. Evantaṁ tattha jānantīti taṁ rahadaṁ tattha evaṁ jānanti. Kinti
  jānanti? samuddo saritodakoti evaṁ jānanti.
      Itoti sineruto vā tesaṁ nisinnaṭṭhānato vā. Janoti ayaṁ
  mahājano. Ekanāmāti indanāmena ekanāmakā. 2- Sabbesaṁ kira tesaṁ sakkassa
  devarañño nāmameva nāmaṁ akaṁsu. Asīti dasa eko cāti ekanavutijanā. Indanāmāti
  indo indoti evaṁnāmā. Buddhaṁ ādiccabandhunanti kilesaniddāpagamenapi
  buddhaṁ. Ādiccena samānagottatāyapi ādiccabandhunaṁ. Kusalena samekkhasīti
  anavajjena nipuṇena vā sabbaññutañāṇena mahājanaṁ olokesi. Amanussāpi
  taṁ vandantīti amanussāpi taṁ "sabbaññutañāṇena mahājanaṁ oloketī"ti 3- vatvā
  vandanti. Sutaṁ netaṁ abhiṇhasoti etaṁ amhehi abhikkhaṇaṁ sutaṁ. Jinaṁ vandatha
  gotamaṁ, jinaṁ vandāma gotamanti amhehi puṭṭhā jinaṁ vandāma gotamanti vadanti.
      [279] Yena petā pavuccantīti petā nāma kālakatā, te yena
  disābhāgena nīhariyantūti vuccanti. Pisuṇā piṭaṭhimaṁsikāti pisuṇavācā ceva
  piṭṭhimaṁsaṁ khādantā viya parammukhāgarahakā ca. Ete ca yena nīhariyantūti vuccanti,
  sabbepi hete dakkhiṇadvārena nīharitvā dakkhiṇato nagarassa dayhantu vā chindantu
  vā haññantu vāti evaṁ vuccanti. Ito sā dakkhiṇā disāti yena disābhāgena
  te petā ca pisuṇādikā ca nīhariyantūti vuccanti, ito sā dakkhiṇadisā.
  Itoti sineruto vā tesaṁ nisinnaṭṭhānato vā. Kumbhaṇḍānanti te kira devā
  mahodarā honti. Rahassaṅgampi ca nesaṁ kumbho viya mahantaṁ hoti. Tasmā
  kumbhaṇḍāti vuccanti.
      [280] Yattha coggacchati suriyoti yasmiṁ disābhāge suriyo atthaṁ
  gacchati.

  *  *  *  *  *  *
  Footnote: 1 Ma. vipatodako 2 chaṂa., i ekanāmā 3 chaṂa. olokesīti
-------------------------------------------------
[page 157]
      [281] Yenāti yena disābhāgena. Mahānerūti sineru 1- pabbatarājā.
  Sudassanoti sovaṇṇamayattā sundaradassano. Sinerussa hi pācīnapassaṁ rajatamayaṁ,
  dakkhiṇapassaṁ maṇimayaṁ, pacchimapassaṁ phalikamayaṁ, uttarapassaṁ sovaṇṇamayaṁ, taṁ
  manuññadassanaṁ hoti. Tasmā yena disābhāgena sineru sudassano hotīti 2-
  ayamettha attho. Manussā tattha jāyantīti tattha uttarakurumhi manussā jāyanti.
  Amamāti vatthābharaṇapānabhojanādīsupi mamattavirahitā. Apariggahāti itthīpariggahena
  apariggahā. Tesaṁ kira "ayaṁ mayhaṁ bhariyā"ti mamattaṁ na hoti, mātaraṁ vā
  bhaganiṁ vā disvā chandarāgo na uppajjati.
      Napi nīyanti naṅgalāti naṅgalānipi tattha "kasikammaṁ karissāmā"ti
  na khettaṁ nīyanti. Akaṭṭhapākimanti akaṭṭhe bhūmibhāge araññe sayameva jātaṁ.
  Taṇḍulapphalanti taṇḍulāva tassa phalaṁ hoti.
      Tuṇḍīkire pacitvānāti ukkhaliyaṁ ākiritvā niddhumaṅgārena agginā
  pacitvā. Tattha kira jotikapāsāṇā 3- nāma honti. Atha te tayo pāsāṇe
  ṭhapetvā taṁ ukkhaliṁ āropenti. Pāsāṇehi tejo samuṭṭhahitvā taṁ pacati. Tato
  bhuñjanti bhojananti tato ukkhalito bhojanameva bhuñjanti, añño sūpo vā
  byañjanaṁ vā na hoti, bhuñjantānaṁ cittānukuloyeva cassa raso hoti. Te taṁ
  ṭhānaṁ sampattānaṁ dentiyeva, macchariyacittaṁ nāma na hoti. Buddhapaccekabudadhādayopi
  mahiddhikā tattha gantvā piṇḍapātaṁ gaṇhanti.
      Gāviṁ ekakhuraṁ katvāti gāviṁ gahetvā ekakhuraṁ assaṁ 4- viya vāhanameva
  katvā. Taṁ abhiruyha vessavaṇassa paricārikā yakkhā. Anuyanti disodisanti tāya
  tāya disāya anucaranti. Pasuṁ ekakhuraṁ katvāti ṭhapetvā gāviṁ avasesacatuppadajātikaṁ
  pasuṁ ekakhuraṁ vāhanameva katvā disodisaṁ anuyanti.
      Itthiṁ vāhanaṁ katvāti yebhuyyena gabbhiniṁ mātugāmaṁ vāhanaṁ karitvā.
  Tassā piṭṭhiyaṁ nisīditvā caranti. Tassā kira piṭṭhi onamituṁ sahati. Itarā

  *  *  *  *  *  *
  Footnote: 1 chaṂa. mahāsineru 2 chaṂa., i. hoti na dissati
  3 Sī. jotipāsāṇā 4 chaṂa., i. assaṁ viya na dissati
-------------------------------------------------
[page 158]
  Pana itthiyo yāne yojenti. Purisaṁ vādanaṁ katvāti purise gahetvā yāne
  yojenti. Gaṇhantā ca sammādiṭṭhike gahetuṁ na sakkonti. Yebhuyyena
  paccantimamilakkhuvāsike 1- gaṇhanti. Aññataro kirettha jānapado ekassa
  therassa samīpe nisīditvā niddāyati, thero "upāsaka ativiya niddāyasī"ti
  pucchi. "ajja Bhante sabbarattiṁ vessavaṇadāsehi kilamitomhī"ti āha.
       Kumāriṁ vāhanaṁ katvāti kumāriyo gahetvā ekakhuraṁ vāhanaṁ katvā
  rathe yojenti. Kumāravāhanepi eseva nayo. Pacārā tassa rājinoti tassa
  rañño paricārikā. Hatthiyānaṁ assayānanti na kevalaṁ goyānādīniyeva,
  hatthiassayānādīnipi abhirūhitvā vicaranti. Dibbaṁ yānanti aññaṁpi nesaṁ bahuvidhaṁ
  dibbayānaṁ upaṭṭhitameva hoti, etāni tāva nesaṁ upakappanayānāni. Te pana
  pāseāde varasayanamhi nipannāyeva piṭṭhakasīvikādīsu 2- ca nisinnā vicaranti.
  Tena vuttaṁ "pāsādā sīvikā cevā"ti. Mahārājassa yasassinoti evaṁ
  ānubhāvasampannassa yasassino mahārājassa etāni yānāni nibbattanti.
       Tassa ca nagarā ahu, antalikkhe sumāpitāti tassa rañño
  ākāse suṭṭhu māpitā ete āṭānāṭādikā nagarā ahesuṁ, nagarāni bhaviṁsūti
  attho. Ekañhissa nagaraṁ āṭānāṭā nāma asi, ekaṁ kusināṭā nāma, ekaṁ
  parakusināṭā nāma, ekaṁ nāṭapariyā nāma, ekaṁ parakusiṭanāṭā nāMa.
           Uttarena kapivantoti tasmiṁ ṭhatvā ujuṁ uttaradisāya kapivanto 3-
  nāma aññaṁ nagaraṁ. Janoghamaparena cāti etassa aparabhāge janoghaṁ nāma
  aññaṁ nagaraṁ. Navanavatiyoti aññaṁpi navanavatiyo nāma ekaṁ nagaraṁ. Aparaṁ
  ambarāmbaravatiyo nāMa. Āḷakamandāti aparāpi āḷakamandā nāma
  rājadhānī.
       Tasmā kuvero mahārājāti ayaṁ kira anuppanne buddhe kuvero
  nāma brāhmaṇo hutvā ucchuvappaṁ kāretvā satta yantāni yojesi. Ekissā

  *  *  *  *  *  *
  Footnote: 1 Sī., i. paccantimamilakkhuvāsike 2 chaṂa., i. pīṭhasivikādīsu 3 chaṂa. kasivanto
-------------------------------------------------
[page 159]
  Yantasālāya uṭṭhitaṁ āyaṁ āgatāgatassa mahājanassa datvā puññaṁ akāsi.
  Avasesasālāhi tattheva bahutaro āyo uṭṭhāsi, so tena pasīditvā
  avasesasālāsupi uppajjanakaṁ gahetvā vīsativassasahassāni dānaṁ adāsi. So kālaṁ
  katvā cātummahārājikesu kuvero nāma devaputto jāto. Aparabhāge visāṇāya
  rājadhāniyā rajjaṁ kāresi. Tato paṭṭhāya vessavaṇoti vuccati.
       Paccesanto pakāsentīti paṭiesanto visuṁ visuṁ atthe upaparikkhamānā
  anusāsamānā aññe dvādasa yakkharaṭṭhikā pakāsenti. Te kira yakkharaṭṭhikā
  sāsanaṁ gahetvā dvādasannaṁ yakkhadovārikānaṁ nivedenti. Yakkhadovārikā taṁ
  sāsanaṁ mahārājassa nivedenti. Idāni tesaṁ yakkharaṭṭhikānaṁ nāmaṁ dassento
  tatolāti ādimāha. Tesu kira eko tatolā nāma, eko tattalā nāma,
  eko tatotalā nāma, eko ojasī nāma, eko tejasī nāma, eko tatojasī
  nāMa. Sūro rājāti eko sūro nāma, eko rājā nāma, eko sūrorājā
  nāMa. Ariṭṭho nemīti eko ariṭṭho nāma, eko nemi nāma, eko
  ariṭṭhanemi nāMa.
       Rahadopi tattha dharaṇī nāmāti tattha paneko nāmena dharaṇī nāma
  udakarahado atthi, paṇṇāsayojanā mahāpokkharaṇī atthīti vuttaṁ hoti. Yato
  meghā pavassantīti yato pokkharaṇito udakaṁ gahetvā meghā pavassanti. Vassā
  yato patāyantīti yato vuṭṭhiyo avattharamānā niggacchanti. Meghesu kira
  uṭṭhitesu tato pokkharaṇito purāṇaudakaṁ bhassati. Upari meghā 1- uṭṭhahitvā
  taṁ pokkharaṇiṁ navodakena pūrenti. 1- Purāṇodakaṁ heṭṭhimaṁ hutvā nikkhamati.
  Paripuṇṇāya pokkharaṇiyā valāhakā vigacchanti. Sabhāpīti sabhā, tassā kira
  pokkharaṇiyā tīre bhagalavatiyā 2- nāma latāya parikkhitto dvādasayojaniko
  ratanamaṇḍapo atthi, taṁ sandhāyetaṁ vuttaṁ.
       Payirupāsantīti nisīdanti. Tattha niccaphalā rukkhāti tasmiṁ ṭhāne taṁ
  maṇḍapaṁ parivāretvā sadā pharitā ambajambūādayo rukkhā niccapupphitā ca

  *  *  *  *  *  *
  Footnote: 1 chaṂa. megho.....pūreti 2 chaṂa. sālavatiyā
-------------------------------------------------
[page 160]
  Campakamālādayoti 1- dasseti. Nānādijagaṇā yutāti vividhapakkhisaṅghasamākulā.
  Mayūrakoñcābhirudāti mayūrehi ca koñcasakuṇehi ca abhirutā upagītā.
       Jīvañjīvakasaddetthāti "jīva jīvā"ti 2- evaṁ viravantānaṁ jīvañjīvakasakuṇānaṁpi
  ettha saddo atthi. Oṭṭhavacittakāti "uṭṭhehi citta, uṭṭhehi
  cittā"ti 3- evaṁ vassamānā uṭṭhavacittakasakuṇāpi tattha vicaranti. Kukkuṭakāti
  vanakukkuṭakā. Kuḷīrakāti suvaṇṇakakkaṭakā. Vaneti padumavane. Pokkharasātakāti
  pokkharasātakā nāma sakuṇā.
       Sukasālikasaddetthāti sukānañca sālikānañca saddo ettha.
  Daṇḍamāṇavakāni cāti manussamukhasakuṇā. Te kira dvīhi hatthehi suvaṇṇadaṇḍaṁ
  gahetvā ekaṁ pokkharapattaṁ akkamitvā anantare pokkharapatte suvaṇṇadaṇḍaṁ
  nikkhipantā vicaranti. Sobhati sabbakālaṁ sāti sā pokkharaṇī sabbakālaṁ sobhati.
  Kuveranaḷinīti kuverassa naḷinī padumasarabhūtā, sā dharaṇī nāma pokkharaṇī sadā
  nirantaraṁ sobhati.
       [282] Yassa kassacīti idaṁ vessavaṇo āṭānāṭiyaṁ rakkhaṁ
  niṭṭhapetvā tassā parikammaṁ dassento āha. Tattha suggahitāti atthañca
  byañjanañca parisodhetvā suṭṭhu uggahitā. Samattā pariyāputāti padabyañjanāni
  ahāpetvā paripuṇṇā 4- uggahitā. Atthampi pālimpi visaṁvādetvā sabbaso vā
  pana apaguṇaṁ katvā bhaṇantassa hi parittaṁ tejavantaṁ na hoti, sabbaso paguṇaṁ
  katvā bhaṇantasseva tejavantaṁ hoti. Lābhahetu uggahetvā bhaṇantassāpi atthaṁ
  na sādheti, nissaraṇapakkhe ṭhatvā mettaṁ purecārikaṁ katvā bhaṇantasseva
  atthāya hotīti dasseti. Yakkhapacāroti yakkhaparicārako.
       Vatthuṁ vāti gharavatthuṁ vā. Vāsaṁ vāti tattha nibaddhavāsaṁ vā. Samitinti
  samāgamaṁ. Anāvayhanti na āvāhayuttaṁ. Avivayhanti na vivāhayuttaṁ. Tena 5- saha
  āvāhavivāhaṁ na kareyyunti attho. Attāhipi paripuṇṇāhīti "kaḷārakkhi

  *  *  *  *  *  *
  Footnote: 1 Sī. campakasālādayoti 2 Sī. jīvaṁ jīvāti
  3 Sī. uṭṭhehi citte, uṭṭhehi citteti 4 chaṂa. paripuṇṇaṁ 5 ka. tenassa
-------------------------------------------------
[page 161]
  Kaḷāradantā"ti evaṁ etesaṁ attabhāvaṁ upanetvā vuttāhi paripuṇṇa byañjanāhi
  paribhāsāhi paribhāseyyuṁ, yakkhākkosehi nāma akkoseyyunti attho. Rittampissa
  pattanti bhikkhūnaṁ pattasadisameva lohapattaṁ hoti. Taṁ sīse nikkujjitaṁ yāva
  galavāṭakā bhavissati. 1- Atha naṁ majjhe ayokhīlena ākoṭṭenti.
       Caṇḍāti kodhanā. Ruddhāti viruddhā. Rabhasāti karaṇuttariyā. Neva mahārājānaṁ
  ādiyantīti vacanaṁ na gaṇhanti, āṇaṁ na karonti. Mahārājānaṁ purisakānanti
  aṭṭhavīsatiyakkhasenāpatīnaṁ. Purisakānaṁ purisakānanti yakkhasenāpatīnaṁyevānusāsakānaṁ. 2-
  Avaruddhā nāmāti paccāmittā verino. Ujjhāpetabbanti
  parittaṁ vatvā amanusse paṭikkamāpetuṁ asakkontena etesaṁ yakkhānaṁ
  ujjhāpetabbaṁ, ete jānāpetabbāti attho.
       Idha pana ṭhatvā parittassa parikammaṁ kathetabbaṁ. Paṭhamameva hi
  āṭānāṭiyasuttaṁ na bhaṇitabbaṁ, mettasuttaṁ dhajaggasuttaṁ ratanasuttanti imāni
  sattāhaṁ bhaṇitabbāni. Sace muñcati, sundaraṁ. No ce muñcati, āṭānāṭiyasuttaṁ
  taṁ bhaṇantena bhikkhunā piṭṭhaṁ vā maṁsaṁ vā na khāditabbaṁ, susāne na vasitabbaṁ.
  Kasmā? amanussā otāraṁ 3- labhanti. Parittakaraṇaṭṭhānaṁ haritūpalittaṁ kāretvā
  Tattha parisuddhaṁ āsanaṁ paññapetvā nisīditabbaṁ.
       Parittakārako bhikkhu vihārato gharaṁ nentehi phalakāvudhehi parivāretvā
  netabbo. Abbhokāse nisīditvā na vattabbaṁ, dvāravātapānāni pidahitvā
  nisinnena āvudhahatthehi samparivāritena mettacittaṁ purecārikaṁ katvā vattabbaṁ.
  Paṭhamaṁ sikkhāpadāni gāhāpetvā sīle patiṭṭhitassa parittaṁ kātabbaṁ. Evaṁpi
  mocetuṁ asakkontena vihāraṁ netvā cetiyaṅgaṇe nipajjāpetvā āsanapūjaṁ
  kāretvā dīpe jālāpetvā cetiyaṅgaṇaṁ sammajjitvā maṅgalakathā 4- vattabbā.
  Sabbasannipāto ghosetabbo. Vihārassa upavane jeṭṭhakarukkho nāma hoti,
  tattha bhikkhusaṁgho tumhākaṁ āgamanaṁ paṭimānetīti pahiṇitabbaṁ. Sabbasannipātaṭṭhāne

  *  *  *  *  *  *
  Footnote: 1 chaṂa., i. bhassati 2 chaṂa., i. ye manussā tesaṁ
  3 chaṂa. okāsaṁ 4 Sī. maṅgalagāthā
-------------------------------------------------
[page 162]
  Anāgantuṁ nāma na labbhati. Tato amanussagahito "tvaṁ ko nāmā"ti pucchitabbo.
  Nāme kathite nāmeneva ālapitabbo. Itthannāma tuyhaṁ mālāgandhādīsu 1- patti,
  āsanapūjāya patti, piṇḍapāte patti, bhikkhusaṁghena tuyhaṁ paṇṇākāratthāya
  mahāmaṅgalakathā vuttā, bhikkhusaṁghe gāravena etaṁ muñcāhīti mocetabbo. Sace
  na muñcati, devatānaṁ ārocetabbaṁ "tumhe jānātha, ayaṁ amanusso amhākaṁ
  vacanaṁ na karoti, mayaṁ buddhāaṇaṁ karissāmā"ti parittaṁ kātabbaṁ. Etaṁ tāva
  gihīnaṁ parikammaṁ. Sace pana bhikkhu amanussena gahito hoti, āsanāni dhovitvā
  sabbasannipātaṁ ghosāpetvā gandhamālādīsu pattiṁ datvā parittaṁ bhaṇitabbaṁ.
  Idaṁ bhikkhūnaṁ parikammaṁ.
       Vikkanditabbanti sabbasananipātaṁ ghosāpetvā aṭṭhavīsatiyakkhasenāpatayo
  kanditabbā. Viravitabbanti "ayaṁ yakkho gaṇhātī"ti ādīni bhaṇentena
  tehi saddhiṁ kathetabbaṁ. Tattha gaṇhātīti sarīre adhimuccati. Āvisatīti tasseva
  vevacanaṁ. Athavā laggati na apetīti vuttaṁ hoti. Heṭhetīti uppannaṁ rogaṁ
  vaḍḍhento bādhati. Viheṭhetīti tasseva vevacanaṁ. Hiṁsatīti appamaṁsalohitaṁ karonto
  dukkhāpeti. Vihiṁsatīti tasseva vevacanaṁ. Na muñcatīti suṁsumāraggāho 2- hutvā
  muñcituṁ na icchati, evaṁ etesaṁ viravitabbaṁ.
       [283] Idāni yesaṁ evaṁ viravitabbaṁ, te dassetuṁ katamesaṁ
  yakkhānanti ādimāha. Tattha indo somoti ādīni tesaṁ nāmāni. Tesu
  vessāmittoti vessāmittapabbatavāsī eko yakkho. Yugandharoti
  yugandharapabbatavāsīyeva. Hiri netti ca mandiyoti hiri ca netti ca mandiyo ca. Maṇi
  māṇivaro dīghoti maṇi ca māṇicaro 3- ca dīgho ca. Atho serīsako sahāti tehi
  saha añño serīsako nāMa. "imesaṁ Yakkhānaṁ .pe. Ujjhāpetabban"ti ayaṁ
  yakkho imaṁ heṭheti viheṭheti na muñcatīti evaṁ etesaṁ yakkhasenāpatīnaṁ
  ārocetabbaṁ. Tato te bhikkhusaṁgho attano dhammāaṇaṁ karoti, mayaṁpi amhākaṁ

  *  *  *  *  *  *
  Footnote: 1 i. gandhamālādīsu 2 chaṂa. appamādagāho. Sī., i. apamāragāho
  3 chaṂa. maṇi ca māṇi ca varo ca dīgho ca
-------------------------------------------------
[page 163]
  Yakkharājāaṇaṁ karomāti ussukkaṁ karissanti. Evaṁ amanussānaṁ okāso na
  bhavissati, budadhasāvakānaṁ phāsuvihāro ca bhavissatīti dassento "ayaṁ kho sā
  mārisa āṭānāṭiyā rakkhā"ti ādimāha. Taṁ sabbaṁ, tato parañca
  uttānatthamevāti.
                      Āṭānāṭiyasuttavaṇṇanā niṭṭhitā.
                          --------------
                         10. Saṅgītisuttavaṇṇanā
       [296] Evamme sutanti saṅgītisuttaṁ. Tatrāyaṁ anupubbapadavaṇṇanā:-
       cārikañcaramānoti nibaddhacārikañcaramāno. Tadā kira satthā
  dasasahassacakkavāḷe ñāṇajālaṁ pattharitvā lokaṁ volokayamāno pāvānagaravāsino
  mallarāje disvā ime rājāno mayhaṁ sabbaññutañāṇajālassa anto paññāyanti
  kiṁnukhoti āvajjento "rājāno ekaṁ saṇṭhāgāraṁ kāresuṁ mayi gate maṅgalaṁ
  bhaṇāpessanti, ahaṁ tesaṁ maṅgalaṁ vatvā uyyojetvā "bhikkhusaṁghassa dhammakathaṁ
  kathehī"ti sāriputtaṁ vakkhāmi, sāriputto tīhi piṭakehi sammasitvā
  cuddasapañhādhikena pañhasahassena paṭimaṇḍetvā bhikkhusaṁghassa saṅgītisuttaṁ nāma
  kathessati, suttantaṁ āvajjetvā pañca bhikkhusatāni saha paṭisambhidāhi arahattaṁ
  pāpuṇissantī"ti imamatthaṁ disvā cārikaṁ pakkanto. Tena vuttaṁ "mallesu
  cārikañcaramāno"ti.
                        Ubbhatakanavasaṇṭhāgāravaṇṇanā
       [297] Ubbhatakanti tassa nāmaṁ, uccattā vā evaṁ vuttaṁ.
  Saṇṭhāgāranti nagaramajjhe saṇṭhāgārasālā. Samaṇena vāti ettha yasmā
  gharavatthupariggahakāleyeva devatā attano vasanaṭṭhānaṁ gaṇhanti. Tasmā devena
  vāti avatvā "samaṇena vā brāhmaṇena vā kenaci vā manussabhūtenā"ti vuttaṁ.
-------------------------------------------------
[page 164]
       Yena bhagavā, tenupasaṅkamiṁsūti bhagavato āgamanaṁ sutvā amhehi
  gantvāpi na bhagavā ānīto, dūtaṁ pesetvāpi na pakkosāpito, sayameva pana
  mahābhikkhusaṁghaparivāro amhākaṁ vasanaṭṭhānaṁ sampatto, amhehi ca saṇṭhāgārasālā
  kāritā, ettha mayaṁ dasabalaṁ ānetvā maṅgalaṁ bhaṇāpessāmā"ti cintetvā
  upasaṅkamiṁsu.
       [298] Yena saṇṭhāgāraṁ tenupasaṅkamiṁsūti taṁdivasaṁ kira saṇṭhāgāre
  cittakammaṁ niṭṭhapetvā aṭṭakā muttamattā honti, buddhā ca nāma araññajjhāsayā
  araññārāmā, antogāme vaseyyuṁ vā no vā. Tasmā bhagavato manaṁ jānitvāva
  paṭijaggissāmāti cintetvā te bhagavantaṁ upasaṅkamiṁsu. Idāni pana bhagavato 1-
  manaṁ labhitvā paṭijaggitukāmā yena saṇṭhāgāraṁ tenupasaṅkamiṁsu. Sabbasantharinti
  yathā sabbaṁ santhaṭaṁ 2- hoti, evaṁ. Yena bhagavā tenupasaṅkamiṁsūti ettha pana te
  mallarājāno saṇṭhāgāraṁ paṭijaggitvā nagaravīthiyopi sammajjāpetvā dhaje
  ussāpetvā gehadvāresu puṇṇaghaṭe ca kadaliyo ca ṭhapāpetvā sakalanagaraṁ
  dīpamālāhi 3- vippakiṇṇaṁ tārakaṁ viya katvā khīrūpake 4- dārake khīraṁ pāyetha,
  dahare kumāre lahuṁ lahuṁ bhojāpetvā sayāpetha, uccāsaddaṁ mā karittha, ajja
  ekarattiṁ satthā antogāme vasissati, buddhā nāma appasaddakāmā hontīti
  bheriñcārāpetvā sayaṁ daṇḍadīpakaṁ ādāya yena bhagavā tenupasaṅkamiṁsu.
       [299] Bhagavantaṁyeva purakkhatvāti bhagavantaṁ purato katvā. Tattha bhagavā
  bhikkhūnañceva upāsakānañca majjhe nisinno ativiya virocati, samantapāsādiko
  suvaṇṇavaṇṇo abhirūpo dassanīyo. Purimakāyato 5- suvaṇṇavaṇṇā rasmi
  uṭṭhahitvā asītihatthaṁ ṭhānaṁ gaṇhāti. Majjhimakāyato. 6- Dakkhiṇahatthato. Vāmahatthato
  suvaṇṇavaṇṇā rasmi uṭṭhahitvā asītihatthaṁ ṭhānaṁ gaṇhāti. Upari kesantato
  paṭṭhāya sabbakesāvaṭṭehi moragīvavaṇṇā rasmi uṭṭhahitvā gagaṇatale asītihatthaṁ
  ṭhānaṁ gaṇhāti. Heṭṭhā pādatalehi pavāḷavaṇṇā rasmi uṭṭhahitvā

  *  *  *  *  *  *
  Footnote: 1 chaṂa., i. bhagavato na dissati 2 chaṂa., i. santhataṁ 3 chaṂa. dīpamālādīhi
  4 chaṂa., i. khīrapāyake 5 i. puratthimā 6 i. pacchimakāyato
-------------------------------------------------
[page 165]
  Ghanapaṭhaviyaṁ asītihatthaṁ ṭhānaṁ gaṇhāti, evaṁ samantā asītihatthamattaṁ ṭhānaṁ
  chabbaṇṇā buddharasmiyo vijotamānā 1- vipphandamānā vidhāvanti. Sabbe disābhāgā
  suvaṇṇacampakapupphehi vikīriyamānā viya suvaṇṇaghaṭato nikkhantasuvaṇṇarasadhārāhi
  siñcamānā viya pasāritasuvaṇṇapaṭaparikkhittā viya verambhavātasamuṭṭhitakiṁsukakaṇṇikāra-
  pupaphacuṇṇasamokiṇnā 2- viya ca vippakāsanti,
       bhagavatopi asītianubyañjanabyāmappabhādvattiṁsavaralakkhaṇasamujjalaṁ sarīraṁ
  samuggatatārakaṁ viya gagaṇatalaṁ, vikasitamiva padumavaṇṇaṁ 3- sabbaphāliphullo 4- viya
  yojanasatiko pāricchattako paṭipāṭiyā ṭhapitānaṁ dvattiṁsasuriyānaṁ dvattiṁsacandānaṁ
  dvattiṁsacakkavattīnaṁ dvattiṁsadevarājānaṁ dvattiṁsamahābrahmānaṁ siriyā siriṁ
  abhibhavamānaṁ viya virocati. Parivāretvā nisinnā bhikkhūpi sabbeva appicchā
  santuṭṭhā pavivittā asaṁsaṭṭhā āraddhaviriyā vattāro vacanakkhamā codakā
  pāpagarahino sīlasampannā samādhisampannā paññāsampannā vimuttisampannā
  vimuttiñāṇadassanasampannā. Tehi parivārito bhagavā rattakambalaparikkhitto viya
  suvaṇṇakkhandho, rattapadumavanasaṇḍamajjhagatā viya suvaṇṇanāvā, pavāḷavedikāya parikkhitto
  viya suvaṇṇapāsādo virocittha.
       Asītimahātherāpi naṁ meghavaṇṇaṁ paṁsukūlaṁ pārupitvā maṇivammikā viya
  mahānāgā parivārayiṁsu vantarāgā bhinnakilesā vijaṭitajaṭā chinnabandhanā kule
  vā gaṇe vā alaggā. Iti bhagavā sayaṁ vītarāgo vītarāgehi parivārito, 5-
  vītadoso vītadosehi, vītamoho vītamohehi, nittaṇho nittañhehi, nikkileso
  nikkilesehi, sayaṁ buddho bahussutabuddhehi parivārito pattaparivāritaṁ viya kesaraṁ,
  kesaraparivāritā viya kaṇṇikā, aṭṭhanāgasahassaparivārito viya chaddanto nāgarājā,
  navutihaṁsasahassaparivārito viya dhataraṭṭho haṁsarājā, senaṅgaparivārito viya
  cakkavattirājā, marugaṇaparivārito viya sakko devarājā, brahmagaṇaparivārito viya
  hāritamahābrahma asamena buddhavesena aparimāṇena buddhavilāsena tassaṁ

  *  *  *  *  *  *
  Footnote: 1 chaṂa., i. vijjotamānā 2 chaṂa., i.... samākiṇṇā 3 chaṂa., i. padumavanaṁ
  4 chaṂa. sabbapālaphullo 5 chaṂa., i. parivārito na dissati
-------------------------------------------------
[page 166]
  Parisati 1- nisinno pāveyyake malle bahudeva rattiṁ dhammiyā kathāya sandassetvā
  uyyojesi.
       Ettha ca dhammakathā 2- nāma saṇṭhāgārānumodanapaṭisaṁyuttā pakiṇṇakakathā
  veditabbā. Tadā hi bhagavā ākāsagaṅgaṁ otārento viya paṭhavojaṁ
  ākaḍḍhento viya mahājambuṁ matthake gahetvā cālento viya yojanīyaṁ madhugaṇḍaṁ
  cakkayantena pīḷetvā madhupānaṁ pāyamāno viya ca pāveyyakānaṁ mallānaṁ
  hitasukhāvahaṁ pakiṇṇakakathaṁ kathesi.
       [300] Tuṇhībhūtaṁ tuṇhībhūtanati yaṁ yaṁ disaṁ anuviloketi, tattha tattha
  tuṇhībhūtameva. Anuviloketvāti maṁsacakkhunā dibbacakkhunāti dvīhipi cakkhūhi tato
  tato viloketvā. Maṁsacakkhunā hi nesaṁ bahiddhā iriyāpathaṁ pariggahesi. Tattha ekassa
  bhikkhussāpi neva hatthakukkuccaṁ ahosi na pādakukkuccaṁ, na koci sīsamukkhipi, na
  kathaṁ kathesi, na niddāyanto nisīdi. Sabbepi tīhi sikkhāhi sikkhitā nivāte
  padīpasikhā viya niccalā nisīdiṁsu. Iti nesaṁ imaṁ iriyāpathaṁ maṁsacakkhunā pariggahesi.
  Ālokaṁ pana vaḍḍhayitvā dibbacakkhunā tesaṁ 3- hadayarūpaṁ disvā abbhantaragataṁ
  sīlaṁ olokesi. So anekasatānaṁ bhikkhūnaṁ antokumbhiyaṁ jalamānaṁ padīpaṁ viya
  arahattūpagaṁ sīlaṁ addasa. Āraddhavipassakā 4- hi te bhikkhū. Iti nesaṁ sīlaṁ
  disvā "imepi bhikkhū mayhaṁ anucchavikā, ahaṁpi imesaṁ anucchaviko"ti cakkhutalesu
  nimittaṁ ṭhapetvā bhikkhusaṁghaṁ oloketvā āyasmantaṁ sāriputtaṁ āmantesi "piṭṭhi
  me āgilāyatī"ti. Kasmā āgilāyati? bhagavato hi chabbassāni mahāpadhānaṁ
  padahantassa mahantaṁ kāyadukkhamahosi. Athassa aparabhāge mahallakakāle piṭṭhivāto
  uppajjati. 5-
       Saṅghāṭiṁ paññapetvāti saṇṭhāgārassa kira ekapasse te rājāno
  kappiyamañcakaṁ paññapesuṁ "appevanāma satthā nipajjeyyā"ti. Satthāpi catūhi
  iriyāpathehi paribhuttaṁ imesaṁ mahapphalaṁ bhavissatīti tattha saṅghāṭiṁ paññapetvā
  nipajji.

  *  *  *  *  *  *
  Footnote: 1 Sī. i. parisatiṁ 2 chaṂa., i. dhammikathā 3 chaṂa., i. tesaṁ na dissati
  4 i. āraddhavipassanā 5 chaṂa., i. uppajji
-------------------------------------------------
[page 167]
                          Bhinnanigaṇṭhavatthuvaṇṇanā
       [301] Tassa kālakiriyāyāti ādīsu yaṁ vattabbaṁ, taṁ sabbaṁ heṭṭhā
  vuttameva.
       [302] Āmantesīti bhaṇḍanādivūpasamakaraṁ svākkhātaṁ dhammaṁ
  desetukāmo āmantesi.
                             Ekakavaṇṇanā
       [303] Tatthāti tasmiṁ dhamme. Saṅgāyitabbanti samaggehi saṅgāyitabbaṁ, 1-
  ekavacanehi aviruddhavacanehi bhaṇitabbaṁ. 2- Na vivaditabbanti atthe vā
  byañjane vā vivādo na kātabbo. Eko dhammoti ekakadukkatikādivasena 3-
  bahudhā sāmaggīrasaṁ dassetukāmo paṭhamaṁ tāva "eko dhammo"ti āha.
       Sabbe sattāti kāmabhavādīsu saññibhavādīsu 4- ekavokārabhavādīsu ca
  sabbabhavesu sabbe sattā. Āhāraṭṭhitikāti āhārato ṭhiti etesanti
  āhāraṭṭhitikā. Iti sabbasattānaṁ ṭhitihetu āhāro nāma eko dhammo amhākaṁ
  satthārā yāthāvato ñatvā sammadakkhāto āvusoti dīpeti.
       Nanu ca evaṁ sante yaṁ vuttaṁ "asaññasattā devā ahetukā
  anāhārā aphassakā"ti 5- ādi, taṁ vacanaṁ virujjhatīti, na virujjhati. Tesañhi
  jhānaṁ āhāro hoti. Evaṁ santepi "cattārome bhikkhave āhārā bhūtānaṁ vā
  sattānaṁ ṭhitiyā sambhavesīnaṁ vā anuggahāya. Katame cattāro. Kabaḷiṁkāro 6-
  āhāro oḷāriko vā sukhumo vā, phasso dutiyo, manosañcetanā tatiyā,
  viññāṇaṁ catutthan"ti 7- idaṁpi virujjhatīti, idaṁpi na virujjhati. Etasmiñhi
  sutte nippariyāyena āhāralakkhaṇāva dhammā āhārāti vuttā. Idha pana pariyāyena
  paccayo āhāroti vutto. Sabbadhammānañhi paccayo laddhuṁ vaṭṭati. So ca

  *  *  *  *  *  *
  Footnote: 1 chaṂa., i. gāyitabbaṁ 2 Sī., i. bhavitabbaṁ 3 chaṂa....ḍukatikā.
  4 chaṂa., i. saññābhavādīsu 5 abhi. vi. 35/1017/511.
  6 chaṂa. ka. kabaḷīkāro 7 saṁṇi. 16/11/12
-------------------------------------------------
[page 168]
  Yaṁ yaṁ phalaṁ janeti, taṁ taṁ āharati nāma, tasmā āhāroti vuccati. Tenevāha
  "avijjampāhaṁ bhikkhave sāhāraṁ vadāmi, no anāhāraṁ. Ko ca bhikkhave avijjāya
  āhāro. Pañca nīvaraṇātissa vacanīyaṁ. Pañcanīvaraṇepāhaṁ bhikkhave sāhāre
  vadāmi, no anāhāre. Ko ca bhikkhave pañcannaṁ nīvaraṇānaṁ āhāro,
  ayonisomanasikārotissa vacanīyanti 1- ayaṁ idha adhippeto.
       Ekasmiñhi 2- paccayāhāre gahite pariyāyāhāropi nippariyāyāhāropi
  sabbo gahitova hoti. Tattha asaññabhave paccayāhāro labbhati. Anuppanne hi
  buddhe titthāyatane pabbajitā vāyokasiṇe parikammaṁ katvā catutthajjhānaṁ
  nibbattetvā tato vuṭṭhāya dhi cittaṁ dhivatetaṁ 3- cittaṁ cittassa nāma abhāvoyeva
  sādhu, cittañhi nissāya vadhabandhādipaccayaṁ dukkhaṁ uppajjati. Citte asati
  natthetanti khantiṁ ruciṁ uppādetvā aparihīnajjhānā kālaṁ katvā asaññabhave
  nibbattanti. Yo yassa iriyāpatho manussaloke paṇihito ahosi, so tena
  iriyāpathena nibbattetvā pañca kappasatāni ṭhito vā nisinno vā nipanno
  vā hoti. Ettakaṁ addhānaṁ sayito viya hoti. Evarūpānaṁpi sattānaṁ
  paccayāhāro labbhati. Te hi yaṁ jhānaṁ bhāvetvā nibbattā, tadeva
  nesaṁ paccayo hoti. Yathā jiyāvegena khittasaro yāva jiyāvego atthi, tāva
  gacchati, evaṁ yāva jhānapaccayo atthi, tāva tiṭṭhanti. Tasmiṁ niṭṭhite khīṇavego
  saro viya patanti.
       Yena pana te nerayikā neva uṭṭhānaphalūpajīvī na puññaphalūpajīviti
  vuttā, tesaṁ ko āhāroti. Tesaṁ kammameva āhāro. Kiṁ pañca āhārā
  atthīti ce. Pañca, na pañcāti idaṁ na vattabbaṁ. Nanu paccayo āhāroti
  vuttametaṁ. Tasmā yena kammena te niraye nibbattā, tadeva tesaṁ ṭhitipaccayattā
  āhāro hoti. Yaṁ sandhāya idaṁ vuttaṁ "na ca tāva kālaṁ karoti, yāva na taṁ
  pāpakammaṁ byantī hotī"ti. 4-

  *  *  *  *  *  *
  Footnote: 1 aṅ. dasaka. 24/61/120 (sayā) 2 chaṂa. etasmiñhi 3 chaṂa. dhibbatetaṁ
  4 Ma. upari 14/268/236 devadūtasutta
-------------------------------------------------
[page 169]
       Kabaḷiṁkāraṁ āhāraṁ ārabbha cettha vivādo na kātabbo. Mukhe
  uppannakheḷopi hi tesaṁ āhārakiccaṁ sādheti. Kheḷopi hi niraye dukkhavedanīyo
  hutvā paccayo hoti, sagge sukhavedanīyo. Iti kāmabhave nippariyāyena cattāro
  āhāRā. Rūpārūpabhavesu ṭhapetvā asaññaṁ sesānaṁ tayo. Asaññānañceva
  avasesānañca paccayāhāroti. Iminā āhārena "sabbe sattā āhāraṭṭhitikā"ti
  ekaṁ pañhaṁ kathetvā "ayaṁ kho āvuso"ti evaṁ niyyātanaṁpi "atthi kho
  āvuso"ti puna uddharaṇaṁpi akatvā "sabbe sattā saṅkhāraṭṭhitikā"ti dutiyaṁ
  pañhaṁ visajjesi.
       Kasmā pana na niyyātesi na uddharittha? tattha tattha niyyātiyamānepi
  Uddhariyamānepi pariyāpuṇituṁ vācetuṁ ca dukkhaṁ hoti, tasmā dve ekābaddhe
  katvā visajjesi. Imasmiṁpi visajjane heṭṭhā vuttapaccayova attano phalassa
  saṅkharaṇato saṅkhāroti vutto. Iti heṭṭhā āhārapaccayo kathito, idha
  saṅkhārapaccayoti ayamettha heṭṭhimato viseso. "heṭṭhā Nippariyāyāhāro gahito,
  idha pariyāyāhāroti evaṁ gahite viseso pākaṭo bhaveyya, no ca gaṇhiṁsū"ti
  mahāsīvatthero āha. Indriyabaddhassapi hi anindriyabaddhassapi paccayo
  laddhuṁ vaṭṭati. Vinā paccayena dhammo nāma natthi. Tattha anindriyabaddhassa
  tiṇarukkhalatādino paṭhavīraso āporaso ca paccayo hoti. Deve avassante hi
  tiṇādīni milāyanti, vassante ca pana haritāni honti. Iti tesaṁ paṭhavīraso
  āporaso ca paccayo hoti. Indriyabaddhassa avijjā taṇhā kammaṁ āhāroti
  evamādayo paccayā, iti heṭṭhā paccayoyeva āhāroti kathito, idha saṅkhāroti
  ayamevettha viseso.
       Ayaṁ kho āvusoti āvuso amhākaṁ satthārā mahābodhimaṇḍe
  nisīditvā sayaṁ sabbaññutañāṇena sacchikatvā ayaṁ ekadhammo desito. Tattha
  ekadhamme tumhehi sabbeheva saṅgāyitabbaṁ na vivaditabbaṁ. Yathayidaṁ brahmacariyanti
  yathā saṅgāyamānānaṁ tumhākaṁ idaṁ sāsanabrahmacariyaṁ addhaniyaṁ assa ciraṭṭhitikaṁ.
  Ekena hi bhikkhunā "atthi kho āvuso eko dhammo sammadakkhāto. Katamo
-------------------------------------------------
[page 170]
  Eko dhammo? sabbe sattā āhāraṭṭhitikā. Sabbe sattā saṅkhāraṭṭhitikā"ti
  kathite tassa kathaṁ sutvā añño kathessati. Tassapi aññoti evaṁ paramparakathāniyamena
  idaṁ brahmacariyaṁ ciraṁ tiṭṭhamānaṁ sadevakassa lokassa atthāya hitāya
  bhavissatīti ekakavasena dhammasenāpati sāriputtatthero sāmaggīrasaṁ dassesīti.
                         Ekakavaṇṇanā niṭṭhitā.
                              Dukavaṇṇanā
       [304] Iti ekakavasena sāmaggīrasaṁ dassetvā idāni dukavasena
  dassetuṁ puna desanaṁ ārabhi. Tattha nāmarūpaduke nāmanti cattāro arūpino
  khandhā nibbānañca. Tatatha cattāro khandhā nāmanaṭṭhena nāmaṁ. Nāmanaṭṭhenāti
  nāmakaraṇaṭṭhena. Yathā hi mahājanasammatattā mahāsammatassa "mahāsammato"ti
  nāmaṁ ahosi, yathā vā 1- mātāpitaro "ayaṁ tisso nāma hotu, pusso 2- nāma
  hotū"ti evaṁ puttassa kittimanāmaṁ karonti, yathā vā "dhammakathiko vinayadharo"ti
  guṇato nāmaṁ āgacchati, na evaṁ vedanādīnaṁ. Vedanādayo hi mahāpaṭhavīādayo
  viya attano nāmaṁ karontāva uppajjanti. Tesu uppannesu tesaṁ nāmaṁ
  uppannameva hoti. Na hi vedanaṁ uppannaṁ "tvaṁ vedanā nāma hohī"ti,
  koci bhaṇati, na cassā yenakenaci kāraṇena nāmaggahaṇakiccaṁ atthi, yathā
  paṭhaviyā uppannāya "tvaṁ paṭhavī nāma hohī"ti nāmaggahaṇakiccaṁ natthi,
  cakkavāḷasinerumhi candimasuriyanakkhattesu uppannesu "tvaṁ cakkavāḷaṁ nāma,
  tvaṁ nakkhattaṁ nāma hohī"ti nāmaggahaṇakiccaṁ natthi, nāmaṁ uppannameva hoti,
  opapātikā paññatti nipatati, evaṁ vedanāya uppannāya "tvaṁ vedanā nāma
  hohī"ti nāmaggahaṇakiccaṁ natthi, tāya uppannāya vedanāti nāmaṁ uppannameva
  hoti. Saññādīsupi eseva nayo. Atītepi hi vedanā vedanāyeva. Saññā.
  SaṅkhāRā. Viññāṇaṁ viññāṇameva. Anāgatepi. Paccuppannepi. Nibbānaṁ pana

  *  *  *  *  *  *
  Footnote: 1 chaṂa., i. vā na dissati 2 chaṂa. phusso
-------------------------------------------------
[page 171]
  Sadāpi nibbānamevāti. Iti nāmakaraṇaṭṭhena nāmaṁ. Nāmanaṭaṭhenāpi cettha
  cattāro khandhā nāmaṁ. Te hi ārammaṇābhimukhā 1- namanti. Nāmanaṭṭhena sabbaṁpi
  nāmaṁ. Cattāro hi khandhā ārammaṇe aññamaññaṁ nāmenti, nibbānaṁ
  ārammaṇādhipatipaccayatāya attani anavajjadhamme nāmeti.
       Rūpanti cattāro ca mahābhūtā catunnañca mahābhūtānaṁ upādāya rūpaṁ,
  taṁ sabbaṁpi ruppanaṭṭhena rūpaṁ. Tassa vitthārakathā visuddhimagge vuttanayeneva
  veditabbā.
       Avijjāti dukkhādīsu añāṇaṁ. Ayampi vitthārato visuddhimagge
  kathitāyeva. Bhavataṇhāti bhavapaṭṭhanā. Yathāha "tattha katamā bhavataṇhā. Yo bhavesu
  bhavacchando"ti ādi.
       Bhavadiṭaṭhīti bhavo vuccati sassataṁ, sassatavasena uppajjanakadiṭṭhi.
  Sāpi "tattha katamā bhavadiṭṭhi. `bhavissati Attā ca loko cā'ti yā evarūpā
  diṭṭhi diṭṭhigatan"ti 2- ādinā nayena abhidhamme vitthāritā. Vibhavadiṭṭhīti vibhavo
  vuccati ucchedaṁ, ucchedavasena uppajjanakadiṭṭhi. Sāpi "tattha katamā vibhavadiṭṭhi.
  `na Bhavissati attā ca loko cā'ti yā evarūpā diṭṭhi diṭṭhigatan"ti 3-
  ādinā nayena tattheva vitthāritā.
       Ahirikanti "yaṁ na hiriyati hiriyitabbenā"ti 4- evaṁ vitthāritā
  nillajjatā. Anottappanti yaṁ "na ottappati ottappitabbenā"ti 5- evaṁ
  vitthārito abhāyanāakāro.
       Hirī ca ottappañcāti "yaṁ hiriyati hiriyitabbena, ottappati
  ottappitabbenā"ti 6- evaṁ vitthāritāni hiriottappāni. Apicettha
  ajjhattasamuṭṭhānā hirī, bahiddhāsamuṭṭhānaṁ ottappaṁ. Attādhipateyyā hirī,
  lokādhipateyyaṁ

  *  *  *  *  *  *
  Footnote: 1 chaṂa. ārammaṇābhimukhaṁ 2 abhi. saṅ. 34/1320/298 3 abhi. saṅ 34/1321/298
  4 abhi. saṅ. 34/1330/299 5 abhi. saṅ. 34/1331/299
-------------------------------------------------
[page 172]
  Ottappaṁ. Lajjāsabhāvasaṇṭhitā hirī, bhayasabhāvasaṇṭhitaṁ ottappaṁ vitthārakathā
  panettha sabbākārena visuddhimagge vuttā.
       Dovacassatāti dukkhaṁ vaco etasmiṁ vippaṭikūlagāhimhi vipaccanīkasāte
  anādare puggaleti dubbaco, tassa kammaṁ dovacassaṁ, tassa bhāvo dovacassatā.
  Vitthārato panesā "tattha katamā dovacassatā. Sahadhammike vuccamāne
  dovacassāyan"ti abhidhamme āgatā. Sā. Atthato saṅkhārakkhandho hoti. Catunnañca
  khandhānaṁ etenākārena pavattānaṁ etaṁ adhivacanan"ti vadanti. Pāpamittatāti
  pāpā assaddhādayo puggalā etassa mittāti pāpamitto, tassa bhāvo
  pāpamittatā. Vitthārato panesā "tattha katamā pāpamittatā, ye te puggalā
  assaddhā dussīlā appassutā maccharino 1- duppaññā. Yā tesaṁ sevanā
  nisevanā saṁsevanā bhajanā sambhajanā bhatti sambhatti taṁsampavaṅkatā"ti 2- evaṁ
  āgatā. Sāpi atthato dovacassatā viya daṭṭhabbā
       sovacassatā ca kalyāṇamittatā ca vuttapaṭipakkhanayena veditabbā.
  Ubhopi panetā idha lokiyalokuttaramissakā kathitā.
       Āpattikusalatāti "pañcapi āpattikkhandhā āpattiyo, sattapi
  āpattikkhandhā āpattiyo. Yā tāsaṁ āpattīnaṁ āpattikusalatā paññā
  pajānanā"ti 3- evaṁ vutto āpattikusalabhāvo.
       Āpattivuṭṭhānakusalatāti "yā tāhi āpattīhi vuṭṭhānakusalatā paññā
  pajānanā"ti 4- evaṁ vuttā saha kammavācāya āpattīhi vuṭṭhānaparicchedajānanā
  paññā.
       Samāpattikusalatāti "atthi savitakkasavicārā samāpatti, atthi
  avitakkavicāramattā samāpatti, atthi avitakkāvicārā samāpatti. Yā tāsaṁ
  samāpattīnaṁ kusalatā paññā pajānanā"ti 5- evaṁ vuttā saha parikammena
  appanāparicchedajānanā paññā. Samāpattivuṭaṭhānakusalatāti "yā tāhi
  samāpattīhi vuṭṭhānakusalatā paññā pajānanā"ti 6- evaṁ vuttā yathā
  paricchinnasamayavaseneva samāpattito

  *  *  *  *  *  *
  Footnote: 1 i. maccharino kadariyā duppaññā 2 abhi. saṅ. 34/1333/2299
  3 abhi. saṅ. 34/1336/300 4 abhi. saṅ. 34/1337/300
  5 abhi. saṅ. 34/1338/300 6 abhi. saṅ. 34/1339/300
-------------------------------------------------
[page 173]
  Vuṭṭhānasamatthā "ettakaṁ gate suriye vuṭaṭhahissāmī"ti vuṭṭhānakālaparicchedakā
  paññā.
       Dhātukusalatāti "aṭṭhārasa dhātuyo cakkhudhātu .pe. Manoviññāṇadhātu.
  Yā tāsaṁ dhātūnaṁ dhātukusalatā paññā pajānanā"ti 1- evaṁ vuttā aṭṭhārasannaṁ
  dhātūnaṁ sabhāvaparicchedakā savanadhāraṇasammasanapaṭivedhapaññā. Manasikārakusalatāti
  "yā tāsaṁ dhātūnaṁ manasikārakusalatā paññā pajānanā"ti 2- evaṁ vuttā tāsaṁyeva
  dhātūnaṁ sammasanapaṭivedhapaccavekkhaṇapaññā.
       Āyatanakusalatāti "dvādasāyatanāni cakkhvāyatanaṁ .pe. Dhammāyatanaṁ.
  Yā tesaṁ āyatanānaṁ āyatanakusalatā paññā pajānanā"ti 3- evaṁ vuttā
  dvādasannaṁ āyatanānaṁ uggahamanasikārajānanapaññā. Apica dhātukusalatāpi
  uggahamanasikārasavanasammasanapaṭivedhapaccavekkhaṇesu vaṭṭati manasikārakusalatāpi
  āyatanakusalatāpi. Ayaṁ panettha viseso, savanauggahaṇapaccavekkhaṇā lokiyā, paṭivedho
  lokuttaro, sammasanamanasikārā lokiyalokuttaramissakā. Paṭiccasamuppādakusalatāti
  "avijjāpaccayā saṅkhārā .pe. Samudayo hotīti yā tattha paññā pajānanā"ti 3-
  evaṁ vuttā dvādasannaṁ paccayākārānaṁ uggahādivasena pavattā paññā.
       Ṭhānakusalatāti "ye ye dhammā yesaṁ yesaṁ dhammānaṁ hetū paccayā upādāya
  taṁ taṁ ṭhānanti yā tattha paññā pajānanā"ti 5- evaṁ vuttā "cakkhuñca vatthuṁ
  katvā rūpaṁ ārammaṇaṁ katvā uppannassa cakkhuviññāṇassa cakkhurūpaṁ ṭhānañceva
  kāraṇañcā"ti evaṁ ṭhānaparicchindanasamatthā paññā. Aṭṭhānakusalatāti
  "ye ye dhammā yesaṁ yesaṁ dhammānaṁ na hetū na paccayā upādāya
  taṁ taṁ aṭṭhānanti yā tattha paññā pajānanā"ti 6- evaṁ vuttā "cakkhuñca
  vatthuṁ katvā rūpaṁ ārammaṇaṁ katvā sotaviññāṇādīni na uppajjanti,
  tasmā tesaṁ cakkhurūpaṁ na ṭhānaṁ na kāraṇan"ti evaṁ aṭṭhānaparicchindanasamatthā
  paññā. Apica etasmiṁ duke "kittāvatā pana bhante ṭhānāṭhānakusalo
  bhikkhūti alaṁ vacanāyāti. Idhānanda bhikkhu aṭṭhānametaṁ anavakāso,

  *  *  *  *  *  *
  Footnote: 1 abhi. saṅ. 34/1340/300 2 abhi. saṅ. 34/1341/301
  3 abhi. saṅ. 34/1342/301 4 abhi. saṅ. 34/1343/301
  5 abhi. saṅ. 34/1344/301 6 abhi. saṅ. 34/1345/301
-------------------------------------------------
[page 174]
  Yaṁ diṭṭhisampanno puggalo kiñci saṅkhāraṁ niccato upagaccheyya, netaṁ ṭhānaṁ
  vijjatīti pajānāti. Ṭhānañca kho etaṁ vijjati, yaṁ puthujjano kiñci saṅkhāraṁ
  niccato upagaccheyyā"ti 1- imināpi suttena attho veditabbo.
       Ājjavanti gomuttavaṅkatā candavaṅkatā naṅgalakoṭivaṅkatāti tayo
  anajjavā. Ekacco hi bhikkhu paṭhamavaye ekavīsatiyā anesanāsu chasu ca agocaresu
  carati, majjhimapacchimavayesu lajjī kukkuccako sikkhākāmo hoti, ayaṁ gomuttavaṅkatā
  nāMa. Eko paṭhamavayepi pacchimavayepi catupārisuddhisīlaṁ pūreti, lajjī kukkuccako
  sikkhākāmo hoti, majjhimavaye purimasadiso, ayaṁ candavaṅkatā nāMa. Eko
  paṭhamavayepi majjhimavayepi catupārisuddhisīlaṁ pūreti, lajjī kukkuccako sikkhākāmo
  hoti, pacchimavaye purimasadiso, ayaṁ naṅgalakoṭivaṅkatā nāMa. Eko sabbametaṁ
  vaṅkataṁ pahāya tīsupi vayesu pesalo lajjī kukkuccako sikkhākāmo hoti,
  tassa yo so ujubhāvo, idaṁ ājjavaṁ nāMa. Abhidhammepi vuttaṁ "tattha katamo
  ājjavo. Yā ājjavatā 2- ajimhatā avaṅkatā akuṭilatā, ayaṁ vuccati
  ājjavo"ti. 3- Lajjavanti "tattha katamo lajjavo. Yo hiriyati hiriyitabbena
  hiriyati pāpakānaṁ akusalānaṁ dhammānaṁ samāpattiyā. Ayaṁ vuccati lajjavo"ti
  evaṁ vutto lajjībhāvo.
       Khantīti "tattha katamā khanti. Yā khanti khamanatā adhivāsanatā
  acaṇḍikkaṁ anassuropo attamanatā cittassā"ti 4- evaṁ vuttā adhivāsanakhanti.
  Soraccanti "tattha katamaṁ soraccaṁ. Yo kāyiko avītikkamo, vācasiko avītikkamo,
  kāyikavācāsiko avītikkamo. Idaṁ vuccati soraccaṁ. Sabbopi sīlasaṁvaro
  soraccan"ti 5- evaṁ vutto soratabhāvo.
       Sākhalyanti "tattha katamaṁ sākhalyaṁ. Yā sā vācā aṇḍakā kakkasā
  parakaṭukā parābhisajjanī kodhasāmantā asamādhisaṁvattanikā, tathārūpiṁ vācaṁ pahāya
  yā sā vācā nelā kaṇṇasukhā pemanīyā hadayaṅgamā porī bahujanakantā

  *  *  *  *  *  *
  Footnote: 1 abhi. vi. 35/809/409 2 chaṂa. ajjavatā
  3 abhi. saṅ. 34/1346/302 4 abhi. saṅ. 34/1348/302
  5 abhi. saṅ. 34/1349/302
-------------------------------------------------
[page 175]
  Bahujanamanāpā, tathārūpiṁ vācaṁ bhāsitā hoti. Yā tattha sañhavācatā sakhilavācatā
  apharusavācatā. Idaṁ vuccati sākhalyan"ti 1- evaṁ vutto sammodakamudukabhāvo.
  Paṭisanthāroti ayaṁ lokasannivāso āmisena ca dhammena cāti dvīhi chiddo,
  tassa taṁ chiddaṁ yathā na paññāyati, evaṁ pīṭhassa viya paccattharaṇena āmisena
  ca dhammena ca paṭisantharaṇaṁ. 2- Abhidhammepi vuttaṁ "tatatha katamo paṭisanthāro.
  Dve paṭisanthārā 3- āmisapaṭisanthāro ca dhammapaṭisanthāro ca. Idhekacco
  paṭisanthārako hoti āmisapaṭisanthārena vā dhammapaṭisanthārena vā. Ayaṁ vuccati
  paṭisanthāro"ti. 4- Ettha ca āmisena saṅgaho āmisapaṭisanthāro nāMa. Taṁ
  karontena mātāpitūnaṁ bhikkhugatikassa veyyāvaccakarassa rañño corānañca aggaṁ
  aggahetvāpi dātuṁ vaṭṭati. Āmasitvā dinne hi rājāno ca corā ca
  anatthaṁpi karonti jīvitakkhayampi pāpenti, anāmasitvā dinne attamanā
  honti. Coranāgavatthuādīni cettha vatthūni kathetabbāni. Tāni samantapāsādikāya
  vinayaṭṭhakathāya vitthāritāni. Sakkaccaṁ uddesadānaṁ pālivaṇṇanā dhammakathākathananti
  evaṁ dhammena saṅgaho dhammapaṭisanthāro nāMa.
       Avihiṁsāti karuṇāpi karuṇāpubbabhāgopi. Vuttampi cetaṁ "tattha
  katamā avihiṁsā. Yā sattesu karuṇā karuṇāyanā karuṇāyitattaṁ karuṇācetovimutti,
  ayaṁ vuccati avihiṁsāti. 5- Soceyyanti mettāya ca mettāpubbabhāgassa ca vasena
  sucibhāvo. Vuttampi cetaṁ "tattha katamaṁ soceyyaṁ. Yā sattesu metti mettāyanā
  mettāyitattaṁ mettācetovimutti, idaṁ vuccati soceyyanti. 6-
       Muṭṭhasaccanti sativippavāso, yathāha "tattha katamaṁ muṭṭhasaccaṁ. Yā
  asati ananussati appaṭissati, asati asaraṇatā, 7- adhāraṇatā pilāpanatā
  sammussanatā, idaṁ vuccati muṭṭhasaccan"ti. 8- Asampajaññanti "tattha katamaṁ
  asampajaññaṁ, yaṁ aññāṇaṁ adassanaṁ .pe. Avijjālaṅgī moho akusalamūlan"ti 9-
  evaṁ vuttā avijjāyeva. Sati satiyeva. Sampajaññaṁ ñāṇaṁ.

  *  *  *  *  *  *
  Footnote: 1 abhi. saṅ. 34/1350/302 2 i. paṭisanthāraṁ
  3 chaṂa. dve paṭisanthārāti pāṭho na dissati 4 abhi. saṅ. 34/1351/302
  5 abhi. vi. 35/653/333 6 abhi. vi. 35/643/332
  7 chaṂa. assaraṇatā 8 abhi. saṅ. 34/1357/304
  9 abhi. saṅ. 34/1357/340
-------------------------------------------------
[page 176]
       Indriyesu aguttadvāratāti "tattha katamā indriyesu aguttadvāratā.
  Idhekacco cakkhunā rūpaṁ disvā nimittaggāhī hotī"ti 1- ādinā
  nayena vitthārito indriyasaṁvarabhedo. Bhojane amattaññutāti "tattha katamā
  bhojane amattaññutā. Idhekacco appaṭisaṅkhā ayoniso āhāraṁ āhāreti
  davāya madāya maṇḍanāya vibhūsanāya. Yā tattha asantuṭṭhitā amattaññutā appaṭisaṅkhā
  bhojane"ti 2- evaṁ āgato bhojane amattaññubhāvo. Anantaraduko
  vuttapaṭipakkhanayeneva veditabbo.
       Paṭisaṅkhānabalanti "tattha katamaṁ paṭisaṅkhānabalaṁ. Yā paññā
  pajānanā"ti 3- evaṁ vitthāritaṁ appaṭisaṅkhāya akampanañāṇaṁ. Bhāvanābalanti
  bhāventassa uppannabalaṁ. Atthato viriyasambojjhaṅgasīsena satta bojjhaṅgā
  honti. Vuttampi cetaṁ "tattha katamaṁ bhāvanābalaṁ. Yā kusalānaṁ dhammānaṁ āsevanā
  bhāvanā bahulīkammaṁ, idaṁ vuccati bhāvanābalaṁ. Sattapi bojjhaṅgā bhāvanābalan"ti. 4-
       Satibalanti asatiyā akampanavasena satiyeva. Samādhibalanti uddhacce
  akampanavasena samādhiyeva.
       Samatho samādhi. Vipassanā paññā.
       Samathova taṁ ākāraṁ gahetvā puna 5- pavattetabbassa samathassa
  nimittavasena samathanimittaṁ. Paggāhanimittepi eseva nayo.
       Paggāho viriyaṁ. Avikkhepo ekaggatā. Imehi pana sati ca sampajaññañca
  paṭisaṅkhānabalañca bhāvanābalañca satibalañca samādhibalañca samatho ca
  vipassanā ca samathanimittañca paggāhanimittañca paggāho ca avikkhepo cāti chahi
  dukehi parato sīladiṭṭhisampadādukena ca lokiyalokuttaramissakā dhammā kathitā.
       Sīlavipattīti "tattha katamā sīlavipatti. Kāyiko vītikkamo .pe.
  Sabbampi dussīlyaṁ sīlavipattī"ti 6- evaṁ vutto sīlavināsako asaṁvaro.
  Diṭṭhivipattīti "tattha katamā diṭṭhivipatti. Natthi dinnaṁ natthi yiṭṭhan"ti 7-
  evaṁ āgatā sammādiṭṭhivināsikā micchādiṭṭhi.

  *  *  *  *  *  *
  Footnote: 1 abhi. saṅ. 34/1352/302 2 abhi. saṅ. 34/1353/303
  3 abhi. saṅ. 34/1360/304 4 abhi. saṅ. 34/1361/304 5 i. punappunaṁ
  6 abhi. saṅ. 34/6368/305 7 abhi. saṅ. 34/1369/305
-------------------------------------------------
[page 177]
       Sīlasampadāti "tattha katamā sīlasampadā. Kāyiko avītikkamo"ti 1-
  evaṁ pubbe vuttaṁ soraccameva sīlassa sampādanato paripūraṇato "sīlasampadā"ti
  vuttaṁ. Ettha ca "sabbopi sīlasaṁvaro sīlasampadā"ti idaṁ mānasikassa pariyādānatthaṁ
  vuttaṁ. Diṭṭhisampadāti "tattha katamā diṭṭhisampadā. Atthi dinnaṁ atthi
  yiṭṭhaṁ .pe. Sacchikatvā pavedentīti yā evarūpā paññā pajānanā"ti 2-
  evaṁ āgataṁ diṭṭhipāripūribhūtaṁ ñāṇaṁ.
       Sīlavisuddhīti visuddhiṁ pāpetuṁ samatthaṁ sīlaṁ. Abhidhamme panāyaṁ "tattha katamā
  sīlavisuddhi. Kāyiko avītikkamo vācasiko avītikkamo kāyikavācasiko avītikkamo,
  ayaṁ vuccati sīlavisuddhī"ti 3- evaṁ vibhattā. Diṭaṭhivisuddhīti visuddhiṁ pāpetuṁ
  samatthaṁ dassanaṁ. Abhidhamme panāyaṁ "tattha katamā diṭṭhivisuddhi. Kammassakatañāṇaṁ
  saccānulomikañāṇaṁ 4- maggasamaṅgissa ñāṇaṁ phalasamaṅgissa ñāṇan"ti 5-
  evaṁ vuttā. Ettha ca tividhaṁ duccaritaṁ attanā katampi parena katampi sakakammaṁ
  nāma na hoti atthasambhañjanato. 6- Sucaritaṁ sakakammaṁ nāma atthajananatoti evaṁ
  jānanaṁ kammassakatañāṇaṁ nāMa. Tasmiṁ ṭhatvā bahuṁ vaṭṭagāmikammaṁ āyūhitvā
  sukhato sukheneva arahattappattānaṁ gaṇanā vītivattā. Vipassanāñāṇaṁ pana
  vacīsaccañca anulometi, paramatthasaccañca na vilometīti saccānulomikaṁ ñāṇanti
  vuttaṁ.
       "diṭṭhivisuddhi Kho pana yathā diṭṭhissa ca padhānan"ti ettha
  diṭṭhivisuddhīti ñāṇadassanaṁ kathitaṁ. Yathā diṭṭhissa ca padhānanti taṁsampayuttameva
  viriyaṁ. Apica purimapadena catumaggañāṇaṁ. Pacchimapadena taṁsampayuttaṁ viriyaṁ. Abhidhamme
  pana "diṭṭhivisuddhi kho panāti yā paññā pajānanā amoho dhammavicayo
  sammādiṭṭhi. Yathā diṭṭhissa ca padhānanti yo cetasiko viriyārambho
  sammāvāyāmo"ti 7- evaṁ ayaṁ duko vibhatto.

  *  *  *  *  *  *
  Footnote: 1 abhi. saṅ. 34/1370/305 2 abhi. saṅ. 34/1371/305
  3 abhi. saṅ. 34/1372/306 4 i. sammānulomikaṁ ñāṇaṁ
  5 abhi. saṅ. 34/1373/306 6 chaṂa., i. atthabhañjanato
  7 abhi. saṅ. 34/1375/306
-------------------------------------------------
[page 178]
       "saṁvego Ca saṁvejanīyesu ṭhānesū"ti ettha "saṁvegoti jātibhayaṁ jarābhayaṁ
  bayādhibhayaṁ maraṇabhayan"ti 1- evaṁ jātiādīni bhayato dassanañāṇaṁ. Saṁvejanīyaṁ ṭhānanti
  jātijarābyādhimaraṇaṁ. Etāni hi cattāri jātidukkhaṁ jarādukkhaṁ byādhidukkhaṁ 2-
  maraṇadukkhanti evaṁ saṁvegupapattiyā kāraṇattā saṁvejanīyaṁ ṭhānanti vuttāni.
  Saṁviggassa ca yoniso padhānanti evaṁ saṁvegajātassa upāyapadhānaṁ. "idha Bhikkhu
  anuppannānaṁ pāpakānaṁ akusalānaṁ dhammānaṁ anuppādāya chandaṁ janetī"ti 3- evaṁ
  āgataviriyassetaṁ adhivacanaṁ.
       Asantuṭṭhitā ca kusalesu dhammesūti yā kusalānaṁ dhammānaṁ bhāvanāya
  asantuṭṭhassa bhiyyokamyatā, tāya hi samaṅgībhūto puggalo sīlaṁ pūretvā jhānaṁ
  uppādeti. Jhānaṁ labhitvā vipassanaṁ ārabhati. Āraddhavipassako arahattaṁ
  aggahetvā antarā vosānaṁ nāpajjati. Appaṭivānitā ca padhānasminti "yā 4-
  kusalānaṁ dhammānaṁ bhāvanāya sakkaccakiriyatā sātaccakiriyatā aṭṭhitakiriyatā
  anolīnavuttitā anikkhittachandatā anikkhittadhuratā āsevanā bhāvanā bahulīkamman"ti
  evaṁ vuttā rattindivaṁ cha koṭṭhāse katvā jāgariyānuyogavasena āraddhe
  padhānasmiṁ arahattaṁ appatvā anivattanatā.
       Vijjāti tisso vijjā. Vimuttīti dve vimuttiyo, cittassa ca
  adhimutti, nibbānañca. Ettha ca aṭṭha samāpattiyo nīvaraṇādīhi suṭṭhu muttattā
  adhimutti nāMa. Nibbānaṁ sabbasaṅkhatato vimuttattā 5- vimuttīti veditabbaṁ.
       Khaye ñāṇanti kilesakkhayakare ariyamagge ñāṇaṁ. Anuppāde ñāṇanti
  paṭisandhivasena anuppādabhūte taṁtaṁmaggavajjhakilesānaṁ vā anuppādapariyosāne
  uppanne ariyaphale ñāṇaṁ. Tenevāha "khaye ñāṇanti maggasamaṅgissa ñāṇaṁ. 6-
  Anuppāde ñāṇanti phalasamaṅgissa ñāṇan"ti. 7-

  *  *  *  *  *  *
  Footnote: 1 abhi. saṅ. 34/1376/306 2 chaṂa. jātidukkhā jarādukkhā byādhidukkhā
  3 abhi. saṅ. 34/1377/306 4 chaṂa. yāti padaṁ na dissati
  5 chaṂa., i muttattā 6 abhi. saṅ 34/1382/307
  7 abhi. saṅ. 34/1383/307
-------------------------------------------------
[page 179]
       Ime kho āvusoti ādi ekake vuttanayeneva yojetabbaṁ. Iti 1-
  pañcatiṁsāya dukānaṁ vasena thero sāmaggīrasaṁ dassesīti.
                          Dukavaṇṇanā niṭṭhitā.
                           ------------
                              Tikavaṇṇanā
       [305] Iti dukavasena sāmaggīrasaṁ dassetvā idāni tikavasena
  dassetuṁ puna desanaṁ 2- ārabhi. Tattha lubbhatīti lobho. Akusalañca taṁ mūlañca,
  akusalānaṁ vā mūlanti akusalamūlaṁ. Dussatīti doso. Muyhatīti moho. Tesaṁ
  paṭipakkhanayena alobhādayo veditabbā. (1-2)
       Duṭṭhu caritāni, virūpāni vā caritānīti duccaritāni. Kāyena duccaritaṁ,
  kāyato vā pavattaṁ duccaritanti kāyaduccaritaṁ. Sesesupi eseva nayo. Suṭṭhu
  caritāni, sundarāni vā caritānīti sucaritāni. Dvepi cete tikā paṇṇattiyā
  vā kammapathehi vā kathetabbā. Paṇṇattiyā tāva kāyadvāre paññattasikkhāpadassa
  vītikkamo kāyaduccaritaṁ, avītikkamo kāyasuccaritaṁ. Vacīdvāre paññattasikkhāpadassa
  vītikkamo vacīducaritaṁ, avītikkamo vacīsucaritaṁ. Ubhayattha paññattassa sikkhāpadassa
  vītikkamova manoduccaritaṁ, avītikkamo manosucaritaṁ. Ayaṁ paṇṇattikathā.
  Pāṇātipātādayo pana tisso cetanā kāyadvārepi vacīdvārepi uppannā
  kāyaduccaritaṁ. Catasso musāvādādicetanā vacīduccaritaṁ. Abhijjhā byāpādo
  micchādiṭṭhīti tayo cetanāsampayuttā dhammā manoduccaritaṁ. Pāṇātipātādīhi
  viramantassa uppannā tisso cetanāpi viratiyopi kāyasucaritaṁ. Musāvādādīhi
  viramantassa catasso cetanāpi viratiyopi vacīsucaritaṁ. Anabhijjhā abyāpādo
  sammādiṭṭhīti tayo cetanāsampayuttā dhammā manosucaritanti ayaṁ kammapathakathā. (3-4)

  *  *  *  *  *  *
  Footnote: 1 pāliyamapi idhaṭṭhakathāyampi tettiṁseva. saṅgaṇiyaṁ pana sassatucchedadiṭṭhi
  antavānantavādiṭṭhi pubbantāparantānudiṭṭhi cāti dukattayaṁ dissati
  avihiṁsāsoceyyadukaṁ ca satisamādhibaladukaṁ ca na dissati. taṁ ce dukattayaṁ
  pakkhipati diṭṭhivisuddhi kho pana yathādiṭṭhissa ca padhānanti idañca vīsuṁdukaṁ
  na gaṇeti pañcatiṁsa paripuṇṇāni. 2 chaṂa. desananti padaṁ na dissati
-------------------------------------------------
[page 180]
       Kāmapaṭisaṁyutto vitakko kāmavitakko. Byāpādapaṭisaṁyutto vitakko
  byāpādavitakko. Vihiṁsāpaṭisaṁyutto vitakko vihiṁsāvitakko. Tesu dve sattesupi
  saṅkhāresupi uppajjanti. Kāmavitakko hi piye manāpe satte vā saṅkhāre
  vā vitakkentassa uppajjati. Byāpādavitakko appiye amanāpe satte vā
  saṅkhāre vā kujjhitvā olokanakālato paṭṭhāya yāva vināsanā uppajjati.
  Vihiṁsāvitakko saṅkhāresu na uppajjati. Saṅkhāro hi dukkhāpetabbo nāma
  natthi. Ime sattā haññantu vā ucchijjantu vā vinassantu vā mā vā
  ahesunti cintanakāle pana sattesu uppajjati. (5)
       Nekkhammapaṭisaṁyutto vitakko nekkhammavitakko. So asubhapubbabhāge
  kāmāvacaro hoti. Asubhajjhāne rūpāvacaro. Taṁ jhānaṁ pādakaṁ katvā
  uppannamaggaphalakāle lokuttaro. Abyāpādapaṭisaṁyutto vitakko abyāpādavitaktho.
  So mettāpubbabhāge kāmāvacaro hoti. Mettājhāne rūpāvacaro. Taṁ jhānaṁ
  pādakaṁ katvā upapannamaggaphalakāle lokuttaro. Avihiṁsāpaṭisaṁyutto vitakko
  avihiṁsāvitakko. So karuṇāpubbabhāge kāmāvacaro hoti. 1- Karuṇājhāne rūpāvacaro.
  Taṁ jhānaṁ pādakaṁ katvā uppannamaggaphalakāle lokuttaro. Yadā alobho sīsaṁ
  hoti, tadā itare dve tadanvāyikā bhavanti. Yadā mettā sīsaṁ hoti, tadā
  itare dve tadanvāyikā bhavanti. Yadā karuṇā sīsaṁ hoti, tadā itare dve
  tadanvāyikā bhavantīti. Kāmasaṅkappādayo vuttanayeneva veditabbā. Desanāmattameva
  hetaṁ. 2- Atthato pana kāmavitakkādīnañca kāmasaṅkappādīnañca nānākaraṇaṁ
  natthi. (6-8)
       Kāmapaṭisaṁyuttā saññā kāmasaññā. Byāpādapaṭisaṁyuttā saññā
  byāpādasaññā. Vihiṁsāpaṭisaṁyuttā saññā vihiṁsāsaññā. Tāsampi kāmavitakkādīnaṁ
  viya uppajjanākāro veditabbo. Taṁsampayuttāyeva hi etā. Nekkhammasaññādayopi
  nekkhammavitakkādisampayuttāyeva. Tasmā tāsampi tatheva kāmāvacarādibhāvo
  veditabbo. (9-10)

  *  *  *  *  *  *
  Footnote: 1 chaṂa., i. hotītipadaṁ na dissati 2 i. hoti
-------------------------------------------------
[page 181]
       Kāmadhātuādīsu "kāmapaṭisaṁyutto takko vitakko micchāsaṅkapPo.
  Ayaṁ vuccati kāmadhātu. Sabbepi akusalā dhammā kāmadhātū"ti ayaṁ kāmadhātu.
  "byāpādapaṭisaṁyutto Takko vitakko micchāsaṅkapPo. Ayaṁ vuccati byāpādadhātu.
  Dasasu āghātavatthūsu cittassa āghāto paṭighāto anattamanatā cittassā"ti
  ayaṁ byāpādadhātu. "vihiṁsāpaṭisaṁyutto Takko vitakako micchāsaṅkapPo. Ayaṁ
  vuccati vihiṁsādhātu. Idhekacco pāṇinā vā leḍḍunā vā daṇḍena vā satthena
  vā rajjuyā vā aññataraññatarena vā satte viheṭhetī"ti ayaṁ vihiṁsādhātu.
  Tattha dve kathā sabbasaṅgāhikā ca asambhinnā ca. Tattha kāmadhātuyā gahitāya
  itarā dve gahitāva honti, tato pana nīharitvā ayaṁ byāpādadhātu ayaṁ
  vihiṁsādhātūti dassesīti 1- ayaṁ sabbasaṅgāhikathā nāMa. Kāmadhātuṁ kathento pana
  bhagavā byāpādadhātuṁ bayāpādadhātuṭṭhāne, vihiṁsādhātuṁ vihiṁsādhātuṭṭhāne ṭhapetvā
  avasesaṁ kāmadhātu nāmāti kathesīti ayaṁ asambhinnakathā nāMa. (11)
       Nekkhammadhātuādīsu. "nekkhammapaṭisaṁyutto Takko vitakko sammāsaṅkapPo.
  Ayaṁ vuccati nekkhammadhātu. Sabbepi kusalā dhammā nekkhammadhātū"ti
  ayaṁ nekkhammadhātu. "abyāpādapaṭisaṁyutto Takko .pe. Ayaṁ vuccati
  abyāpādadhātu. Yā sattesu metti .pe. Mettācetovimuttī"ti ayaṁ abyāpādadhātu.
  "avihiṁsāpaṭisaṁyutto Takko .pe. Ayaṁ vuccati avihiṁsādhātu. Yā sattesu karuṇā
  .pe. Karuṇācetovimuttī"ti ayaṁ avihiṁsādhātu. Idhāpi heṭṭhato 2- vuttanayeneva
  dve kathā veditabbā. (12)
       Aparāpi tisso dhātuyoti aññāpi suññataṭṭhena tisso dhātuyo.
  Tāsu "tattha katamā kāmadhātu. Heṭṭhato avīcinirayaṁ pariyantaṁ karitvā"ti 3- evaṁ
  vitthārito kāmabhavo kāmadhātu nāMa. "heṭṭhato Brahmalokaṁ pariyantaṁ karitvā
  ākāsānañcāyatanūpage deve pariyantaṁ karitvā"ti 4- evaṁ vitthāritā pana

  *  *  *  *  *  *
  Footnote: 1 chaṂa., i. dassetīti 2 chaṂa., i. heṭṭhatoti padaṁ na dissati
  3 abhi. vi. 35/182/100, 1020/512 4 abhi. vi. 35/1020/513
-------------------------------------------------
[page 182]
  Rūpārūpabhavā itarā dve dhātuyo. Dhātuyā āgataṭṭhānasmiṁ hi bhavena
  paricchinditabbaṁ 1- bhavassa āgataṭṭhāne dhātuyā paricchinditabbaṁ. 1- Idha bhavena
  paricchedo kathito. Rūpadhātuādīsu rūpārūpadhātuyo rūpārūpabhavāyeva. Nirodhadhātuyā
  nibbānaṁ kathitaṁ. (13-14)
       Hīnādīsu hīnadhātūti dvādasa akusalacittuppādā. Avasesā tebhūmikadhammā
  majjhimadhātu. Nava lokuttaradhammā paṇītadhātu. (15)
       Kāmataṇhāti pañcakāmaguṇiko rāgo. Rūpārūpabhavesu pana rāgo
  jhānanikkanti sassatadiṭṭhisahagato rāgo bhavavasena paṭṭhanā bhavataṇhā. Ucchedadiṭṭhisahagato
  rāgo vibhavataṇhā. Apica ṭhapetvā pacchimaṁ taṇhādvayaṁ sesataṇhā
  kāmataṇhā nāMa. Yathāha "tattha katamā bhavataṇhā. Sassatadiṭṭhisahagato 2- rāgo
  sārāgo cittassa sārāgo, ayaṁ vuccati bhavataṇhā. Tattha katamā vibhavataṇhā.
  Ucchedadiṭṭhisahagato rāgo sārāgo cittassa sārāgo, ayaṁ vuccati vibhavataṇhā.
  Avasesā taṇhā kāmataṇhā"ti. 3- Puna kāmataṇhādīsu pañcakāmaguṇiko rāgo
  kāmataṇhā. Rūpārūpabhavesu chandarāgo itarā dve taṇhā. Abhidhamme panesā 4-
  "kāmadhātupaṭisaṁyutto .pe. Arūpadhātupaṭisaṁyutto"ti 5- evaṁ vitthāritā. Iminā
  vārena kiṁ dasseti, sabbepi tebhūmikā dhammā rajanīyaṭṭhena taṇhāvatthukāti
  sabbataṇhā kāmataṇhāya pariyādiyitvā tato nīharitvā itarā dve taṇhā
  dasseti. 6- Rūpataṇhādīsu rūpabhave chandarāgo rūpataṇhā. Arūpabhave chandarāgo
  arūpataṇhā. Ucchedadiṭṭhisahagato rāgo nirodhataṇhā. 7- (16-17-18)
       Saññojanattike 8- vaṭṭasmiṁ saṁyojayanti 9- bandhantīti saññojanāni. 8- Sati
  rūpādibhede kāye diṭṭhi, vijjamānā vā kāye diṭṭhīti sakkāyadiṭṭhi. Vicinanto
  etāya kicchati, na sakkoti sanniṭṭhānaṁ kātunti vicikicchā. Sīlañca vattañca

  *  *  *  *  *  *
  Footnote: 1-1 chaṂa. paricchinditabbā 2 chaṂa. bhavadiṭṭhisahagato
  3 abhi. vi. 35/916/446 4 chaṂa. i. panetā
  5 abhi. vi. 35/916/446 6 i. dassesi
  7 abhi. vi. 35/918/447 8 chaṂa. saṁyojanattike, saṁyojanakāni 9 i. yojayanti
-------------------------------------------------
[page 183]
  Parāmasatīti sīlabbattaparāmāso. Atthato pana "rūpaṁ attato samanupassatī"ti 1-
  ādinā nayena āgatā vīsativatthukā diṭṭhi sakkāyadiṭṭhi nāMa. "satthari
  Kaṅkhatī"ti 2- ādinā nayena āgatā aṭṭhavatthukā vimati vicikicchā nāMa. "idhekacco
  Sīlena suddhi vattena suddhi sīlabbattena suddhīti sīlaṁ parāmasati, vattaṁ
  parāmasati, sīlabbattaṁ parāmasati. Yā evarūpā diṭṭhi diṭṭhigatan"ti 3- ādinā
  nayena āgato vipariyesaggāho sīlabbattaparāmāso nāMa. (19)
       Tayo āsavāti ettha cirapārivāsiyaṭṭhena vā āsavanaṭhaṭne vā
  āsavā. Tattha "purimā bhikkhave koṭi na paññāyati avijjāya, ito pubbe
  avijjā nāhosi, atha pacchā samabhavī"ti, 4- "purimā bhikkhave koṭi na paññāyati
  bhavataṇhāya bhavadiṭṭhiyā, ito pubbe bhavadiṭṭhi nāhosi, atha pacchā samabhavī"ti 5-
  evaṁ tāva cirapārivāsiyaṭṭhena āsavā veditabbā. Cakkhuto rūpe savati āsavati
  sandati pavattati. Sotato sadde. Ghānato gandhe. Jivhāto rase. Kāyato
  phoṭṭhabbe. Manato dhamme savati āsavati sandati pavattatīti evaṁ āsavanaṭṭhena
  āsavā veditabbā.
       Pāliyaṁ pana katthaci dve āsavā āgatā "diṭṭhadhammikā ca āsavā
  samparāyikā ca āsavā"ti, katthaci "tayome bhikkhave āsavā. Kāmāsavo bhavāsavo
  avijjāsavo"ti tayo āgatā. Abhidhamme teyeva diṭṭhāsavena saddhiṁ cattāro.
  Nibbedhikapariyāye "atthi bhikakhave āsavā nirayagāminiyā, atthi āsavā
  tiracchānayonigāminiyā, atthi āsavā pittivisayagāminiyā, atthi āsavā
  manussalokagāminiyā, atthi āsavā devalokagāminiyā"ti 6- evaṁ pañca. Chakkanipāte
  āhuneyyasutte "atthi bhikkhave āsavā saṁvarā pahātabbā, atthi āsavā paṭisevanā
  pahātabbā, atthi āsavā parivajjanā pahātabbā, atthi āsavā adhivāsanā
  pahātabbā, atthi āsavā vinodanā pahātabbā, atthi āsavā bhāvanā

  *  *  *  *  *  *
  Footnote: 1 abhi. vi. 35/915/445 2 abhi. vi. 35/915/446
  3 abhi. vi. 35/938/457 4 aṅ. dasaka. 24/61/120 (sayā)
  5 aṅ. dasaka. 24/62/124 (sayā) 6 aṅ. chakka. 22/334/462 (sayā)
-------------------------------------------------
[page 184]
  Pahātabbā"ti 1- evaṁ cha. Sabbāsavapariyāye teyeva dassanāpahātabbehi saddhiṁ satta.
  Imasmiṁ pana saṅgītisutte tayo āgatā. Tattha "yo kāmesu kāmacchando"ti 2-
  evaṁ vutto pañcakāmaguṇiko rāgo kāmāsavo nāMa. "yo Bhavesu bhavacchando"ti 3-
  evaṁ vutto sassatadiṭṭhisahagato rāgo, bhavavasena vā patthanā bhavāsavo nāMa.
  "dukkhe Aññāṇan"ti 4- ādinā nayena āgatā avijjā avijjāsavo nāmāti.
  Kāmabhavādayo kāmadhātuādivasena vuttāyeva. (20-21)
       Kāmesanādīsu "tattha katamā kāmesanā, yo kāmesu kāmacchando
  kāmajjhosānaṁ, ayaṁ vuccati kāmesanā"ti 5- evaṁ vutto kāmagavesanarāgo kāmesanā
  nāMa. "tattha Katamā bhavesanā, yo bhavesu bhavacchando bhavajjhosānaṁ, ayaṁ vuccati
  bhavesanā"ti 6- evaṁ vutto bhavagavesanarāgo bhavesanā nāMa. "tattha Katamā
  brahmacariyesanā, sassato lokoti vā .pe. Neva hoti na hoti tathāgato
  parammaraṇāti vā, yā evarūpā diṭṭhi diṭṭhigataṁ vipariyesaggāho, ayaṁ vuccati
  brahmacariyesanā"ti 7- evaṁ vuttā diṭṭhigatikasammatassa brahmacariyassa gavesanadiṭṭhi
  brahmacariyesanā nāMa. Na kevalañca bhavarāgadiṭṭhiyova, tadekaṭṭhaṁ kammaṁpi
  esanāyeva. Vuttañhetaṁ "tattha katamā kāmesanā. Kāmarāgo tadekaṭṭhaṁ akusalaṁ
  kāyakammaṁ vacīkammaṁ manokammaṁ, ayaṁ vuccati kāmesanā. Tattha katamā bhavesanā.
  Bhavarāgo tadekaṭṭhaṁ akusalaṁ kāyakammaṁ vacīkammaṁ manokammaṁ, ayaṁ vuccati bhavesanā.
  Tattha katamā brahmacariyesanā. Antaggāhikā diṭṭhi tadekaṭṭhaṁ akusalaṁ kāyakammaṁ
  vacīkammaṁ manokammaṁ, ayaṁ vuccati brahmacariyesanā"ti 8- (22)
       vidhāsu "kathaṁvidhaṁ sīlavantaṁ vadanti, kathaṁvidhaṁ paññavantaṁ vadantī"ti
  ādīsu ākārasaṇṭhānaṁ vidhā nāMa. "ekavidhena Ñāṇavatthu duvidhena ñāṇavatthū"ti
  ādīsu koṭṭhāso. "seyyohamasmīti Vidhā"ti ādīsu māno vidhā nāMa. Idha so
  adhippeto. Māno hi seyyādivasena vidahanato vidhāti vuccati. Seyyohamasmīti
  iminā seyyasadisahīnānaṁ vasena tayo mānā vuttā. Sadisahīnesupi eseva nayo.

  *  *  *  *  *  *
  Footnote: 1 aṅ. chakka. 22/329/434 2,3,4, abhi. vi. 35/914/445 5,6,7,8,
  abhi. vi. 35/919/447
-------------------------------------------------
[page 185]
       Ayañhi māno nāma seyyassa tividho, sadisassa tividho, hīnassa
  tividhoti navavidho hoti. Tattha "seyyassa seyyohamasmī"ti māno rājūnañceva
  pabbajitānañca uppajjati.
       Rājā hi raṭṭhena vā dhanena vā bāhanena 1- vā "ko mayā sadiso
  atthī"ti etaṁ mānaṁ karoti. Pabbajitopi sīladhutaṅgādīhi "ko mayā sadiso
  atthī"ti etaṁ mānaṁ karoti. "seyyassa Sadisohamasmī"ti mānopi etesaṁyeva
  uppajjati. Rājā hi raṭṭhena vā dhanabāhanehi vā aññehi rājūhi saddhiṁ
  mayhaṁ kiṁnānākaraṇanti etaṁ mānaṁ karoti. Pabbajitopi sīladhutaṅgādīhi aññena
  bhikkhunā mayhaṁ kiṁnānākaraṇanti etaṁ mānaṁ karoti. "seyyassa Hīnohamasmī"ti
  mānopi etesaṁyeva uppajjati. Yassa hi rañño raṭṭhaṁ vā dhanabāhanādīni vā
  nātisampannāni honti. So mayhaṁ rājāti vohārasaṅkhāmattameva, 2- kiṁ rājā
  nāma ahanti etaṁ mānaṁ karoti. Pabbajitopi appalābhasakkāro ahaṁ dhammakathiko
  bahussuto mahātheroti kathāmattameva, kiṁ dhammakathiko nāmāhaṁ kiṁ bahussuto kiṁ
  mahāthero yassa me lābhasakkāro natthīti etaṁ mānaṁ karoti.
       "sadisassa Seyyohamasmī"ti mānādayo amaccādīnaṁ uppajjanti.
  Amacco hi raṭṭhiyo vā bhogayānavāhanādīhi ko mayā sadiso añño rājapuriso
  atthīti vā mayhaṁ aññehi saddhi kiṁnānākaraṇanti vā amaccoti nāmamattameva 3-
  mayhaṁ, ghāsacchādanamattaṁpi me natthi, kiṁ amacco nāmāhanti vā etaṁ mānaṁ 4-
  karoti.
       "hīnassa Seyyohamasmī"ti mānādayo dāsādīnaṁ uppajjanti. Dāso
  hi mātito vā pitito vā ko mayā sadiso añño dāso nāma atthi,
  aññe jīvituṁ asakkontā kucchihetu dāsā jātā, ahaṁ pana paveṇīāgatattā
  seyyoti vā paveṇīāgatabhāvena ubhato suddhikadāsattena asukadāsena nāma
  saddhiṁ kiṁ mayhaṁ nānākaraṇanti vā kucchivasenāhaṁ dāsabyaṁ upagato,

  *  *  *  *  *  *
  Footnote: 1 chaṂa. dhanavāhanehi 2 chaṂa. vohāramukhamattameva, i. vohārasukhamattakameva
  3 chaṂa., i. nāmameva 4 chaṂa., i. ete māne
-------------------------------------------------
[page 186]
  Mātāpitukoṭiyā pana me dāsaṭṭhānaṁ natthi, kiṁ dāso nāma ahanti vā ete
  māne karoti. Yathā ca dāso, evaṁ pukkusacaṇḍālādayopi ete māne
  karontiyeva.
       Ettha ca seyyassa seyyohamasmīti ca, sadisassa sadisohamasmīti ca,
  hīnassa hīnohamasmīti ca ime tayo mānā yāthāva mānā nāma arahattamaggavajjhā.
  Sesā dhammā 1- ayāthāva mānā nāma paṭhamamaggavajjha. (23)
       Tayo addhāti tayo kālā. Atīto addhāti ādīsu dve pariyāyā
  suttantapariyāyo ca abhidhammapariyāyo ca. Suttantapariyāyena paṭisandhito pubbe
  atīto addhā nāMa. Cutito pacchā anāgato addhā nāMa. Saha cutipaṭisandhīhi
  tadantaraṁ paccuppanno addhā nāMa. Abhidhammapariyāyena tīsu khaṇesu bhaṅgato
  uddhaṁ atīto addhā nāMa. Uppādato pubbe anāgato addhā nāMa.
  Khaṇattaye paccuppanno addhā nāMa. Atītādibhedo ca nāma ayaṁ dhammānaṁ
  hoti, na kālassa. Atītādibhede pana dhamme upādāya idha paramatthato avijjamānopi
  kālo teneva vohārena vuttoti veditabbo. (24)
       Tayo antāti tayo koṭṭhāsā. "kāyabandhanassa Anto jīratī"ti 2-
  ādīsu hi antoyeva anto. "esevanto Dukkhassā"ti ādīsu parabhāgo
  anto. "antamidaṁ Bhikkhave jīvikākānan"ti 3- ettha lāmakābhāvo anto.
  "sakakāyo Kho āvuso paṭhamo antoti 4- ādīsu koṭṭhāso anto. Idha
  koṭṭhāso adhippeto. Sakkāyoti pañcupādānakkhandhā. Sakkāyasamudayoti tesaṁ
  nibbattakā purimataṇhā. Sakkāyanirodhoti ubhinnaṁ appavattibhūtaṁ nibbānaṁ.
  Maggo pana nirodhādhigamassa upāyattā nirodhe gahite gahito vāti
  veditabbo. (25)
       Dukkhadukkhatāti dukkhabhūtā dukkhatā. Dukkhavedanāyetaṁ nāmaṁ.
  Saṅkhāradukkhatāti saṅkhārabhāvena dukkhatā. Adukkhamasukhāyetaṁ 5- nāmaṁ. Sā hi

  *  *  *  *  *  *
  Footnote: 1 chaṂa., i. cha mānā 2 vinaYu. cūḷa. 7/278/43 khudadakavatthu
  3. saṁ. khandha. 17/80/75 piṇḍolyasutta 4 aṅ chakka. 22/332/447 (sayā)
  5 chaṂa., i. adukkhamasukhāvedanāyetaṁ
-------------------------------------------------
[page 187]
  Saṅkhatattā uppādajarā bhaṅgapīḷitā, tasmā aññadukkhasabhāvavirahato saṅkhāradukkhatāti
  vuttā. Vipariṇāmadukkhatāti vipariṇāme dukkhatā. Sukhavedanāyetaṁ nāmaṁ, sukhassa
  hi vipariṇāme dukkhaṁ uppajjati, tasmā sukhaṁ vipariṇāmadukkhatāti vuttaṁ. Apica
  ṭhapetvā dukkhavedanaṁ sukhavedanañca sabbepi tebhūmikā dhammā "sabbe saṅkhārā
  dukkhā"ti 1- vacanato saṅkhāradukkhatāti veditabbā. (27)
       Micchattaniyatoti micchāsabhāvo hutvā niyato. Niyatamicchādiṭṭhiyā
  saddhiṁ anantariyakammassetaṁ 2- nāmaṁ. Sammāsabhāve niyato sammattaniyato.
  Catunnaṁ ariyamaggānaṁ etaṁ nāmaṁ. Na niyatoti aniyato. Avasesānaṁ dhammānaṁ
  etaṁ nāmaṁ. (28)
       Tayo tamāti "tamandhakāro sammoho avijjogho mahābhayo"ti
  vacanato avijjā tamo nāMa. Idha pana avijjāsīsena vicikicchā vuttā.
  Ārabbhāti āgamMa. Kaṅkhatīti kaṅkhaṁ uppādeti. Vicikicchatīti vicinanto kicchaṁ
  āpajjati, sanniṭṭhātuṁ na sakkoti. Nādhimuccatīti tattha adhimuccituṁ na sakkoti.
  Na sampasīdatīti taṁ ārabbha pasādaṁ āropetuṁ na sakkoti. (29)
       Arakkheyyānīti na rakkhitabbāni. Tīsu dvāresu paccekaṁ rakkhanakiccaṁ
  natthi, sabbāni satiyāeva rakkhitānīti dīpeti. Natthi tathāgatassāti "idaṁ
  nāma me sahasā uppannaṁ kāyaduccaritaṁ, imāhaṁ yathā me paro na jānāti, tathā
  rakkhāmi, paṭicchādemī"ti evaṁ rakkhitabbaṁ natthi tathāgatassa kāyaduccaritaṁ.
  Sesesupi eseva nayo. Kiṁ pana sesakhīṇāsavānaṁ kāyasamācārādayo aparisuddhāti.
  No aparisuddhā. Na pana tathāgatassa viya parisuddhā. Appassutakhīṇāsavo hi
  kiñcāpi lokavajjaṁ nāpajjati, paṇṇattiyaṁ pana akovidattā vihārakāraṁ kuṭikāraṁ
  sahāgāraṁ sahaseyyanti evarūpā kāyadvāre āpattiyo āpajjati. Sañcarittaṁ
  padasodhammaṁ uttariṁchappañcavācaṁ bhūtārocananti evarūpā vacīdvāre āpattiyo
  āpajjati. Upanikkhittasādiyanavasena manodvāre rūpiyapaṭiggahaṇāpattiṁ āpajjati,

  *  *  *  *  *  *
  Footnote: 1 khuḍha. 25/274/64 magagavagga 2 chaṂa., i. ānantariYu....
-------------------------------------------------
[page 188]
  Dhammasenāpatisadisassāpi hi khīṇāsavassa manodvāre saupārambhavasena manoduccaritaṁ
  uppajjatieva.
       Pātumavatthusmiṁ 1- hi pañcahi bhikkhusatehi saddhiṁ sāriputtamoggallānānaṁ
  paṇāmitakāle tesaṁ atthāya pātumeyyakehi 2- sakyehi bhagavati khamāpite thero
  bhagavatā "kinti te sāriputta ahosi mayā bhikkhusaṁghe paṇāmite"ti puṭṭho ahaṁ
  parisāya abyattabhāvena satthārā paṇāmito. Itodāni paṭṭhāya paraṁ na
  ovadissāmīti cittaṁ uppādetvā āha "evaṁ kho me bhante ahosi bhagavatā
  bhikkhusaṁgho paṇāmito, appossukkodāni bhagavā diṭṭhadhammasukhavihāraṁ anuyutto
  viharissati, mayaṁpidāni appossukkā diṭṭhadhammasukhavihāraṁ anuyuttā
  viharissāmā"ti.
       Athassa tasmiṁ manoduccarite upārambhaṁ āropento satthā āha
  "āgamehi tvaṁ sāriputta, na kho te sāriputta punapi evarūpaṁ cittaṁ
  uppādetabban"ti. Evaṁ paraṁ na ovadissāmi nānusāsissāmīti vitakkitamattaṁpi
  therassa manoduccaritaṁ nāma jātaṁ. Bhagavato pana ettakaṁ nāma natthi,
  anacchariyañcetaṁ. Sabbaññutaṁ pattassa duccaritaṁ na bhaveyya. Bodhisattabhūmiyaṁ
  ṭhitassa chabbassāni padhānaṁ anuyuñjantassāpi panassa nāhosi. Udaracchaviyā
  piṭṭhikaṇṭakaṁ allīnāya "kālakato samaṇo gotamo"ti evaṁ 3- devatānaṁ vimatiyā
  uppajjamānāyapi "siddhattha kasmā kilamasi? sakkā bhoge ca bhuñjituṁ puññāni
  ca kātun"ti mārenapi pāpimatā vuccamānassa "bhoge bhuñjissāmī"ti
  vitakkamattaṁpi na uppajjati. Atha naṁ māro bodhisattakāle chabbassāni
  buddhakāle ekaṁ vassaṁ anubandhitvā kiñci vajjaṁ apassitvā idaṁ vatvā
  pakkāmi:-
            satta vassāni bhagavaṁ 4- anubandhiṁ padāpadaṁ
            otāraṁ nādhigamissaṁ 5- sambuddhassa satīmatoti.
       Apica aṭṭhārasannaṁ buddhadhammānaṁ vasenāpi bhagavato duccaritābhāvo
  veditabbo. Aṭṭhārasa buddhadhammā nāma natthi tathāgatassa kāyaduccaritaṁ, natthi

  *  *  *  *  *  *
  Footnote: 1 chaṂa., i. cātumavatthusmiñhi 2 chaṂa. cātumeyyakehi 3 chaṂa., i.
  evaṁ saddo na dissati 4 chaṂa. i. bhagavantaṁ 5 chaṂa., i. nādhigacchissaṁ
-------------------------------------------------
[page 189]
  Vacīduccaritaṁ, natthi manoduccaritaṁ, atīte buddhassa appaṭihataṁ ñāṇaṁ, anāgate,
  paccuppanne buddhassa appaṭihataṁ ñāṇaṁ, sabbaṁ kāyakammaṁ buddhassa bhagavato
  ñāṇānuparivatti, sabbaṁ vacīkammaṁ, sabbaṁ manokammaṁ buddhassa bhagavato
  ñāṇānuparivatti, natthi chandassa hāni, natthi viriyassa hāni, natthi satiyā
  hāni, natthi davā, natthi ravā, natthi khalitaṁ, 1- natthi sahasā, natthi
  abyāvato mano, natthi akusalaṁ cittanti. (30)
       Kiñcanāti palibodhā. Rāgo kiñcananti rāgo uppajjamāno satte
  bandhati palibandhati, 2- tasmā kiñcananti vuccati. Itaresupi dvīsu nayo. (31)
       Aggīti anudahanaṭṭhena aggi. Rāgaggīti rāgo uppajjamāno satte
  anudahati jhāpeti, tasmā aggīti vuccati. Itaresupi dvīsu 3- eseva nayo. Tattha
  vatthūni:- ekā daharabhikkhunī cittalapabbatavihāre uposathāgāraṁ gantvā
  dvārapālarūpakaṁ olokayamānā ṭhitā. Athassā anto rāgo uppanno, sā teneva
  jhāyitvā kālamakāsi. Bhikkhuniyo ca 4- gacchamānā "ayaṁ daharā ṭhitā, pakkosatha
  nan"ti āhaṁsu. Ekā gantvā kasmā ṭhitāsīti hatthe gaṇhi. Gahitamattā
  parivattetvā 5- papatā. Idaṁ tāva rāgassa anudahanatāya vatthuṁ. 6- Dosassa pana
  anudahanatāya manopadosikā devā. Mohassa anudahanatāya khiḍḍāpadosikā devā
  daṭṭhabbā. Mohavasena hi tesaṁ 7- satisammoso hoti. Tasmā khiḍḍāvasena
  āhārakālaṁ ativattitvā kālaṁ karonti. (32)
       Āhuneyyaggītiādīsu āhunaṁ vuccati sakkāro, āhunaṁ arahantīti
  āhuneyyā. Mātāpitaro hi puttānaṁ bahūpakāratāya āhunaṁ arahanti. Tesu
  vippaṭipajjamānā puttā nirayādīsu nibbattanti. Tasmā kiñcāpi mātāpitaro
  na anudahanti, anudahanassa pana paccayā honti. Iti anudahanaṭṭhena āhuneyyaggīti
  vuccanti. Svāyamattho mittavindukavatthunā 8- veditabbo:-

  *  *  *  *  *  *
  Footnote: 1 chaṂa. calitaṁ, i. phalitaṁ 2 chaṂa. palibundhati 3 chaṂa. dvīsūti na dissati
  4 chaṂa. ca saddo na dissati 5 chaṂa., i. parivattitvā 6 chaṂa. i. vatthu
  7 chaṂa. tāsaṁ 8 chaṂa., i. mittavindakavatthunā. khu.jā. 27/793/180 (sayā)
-------------------------------------------------
[page 190]
       Mittavinduko hi mātarā "tāta ajja uposathiko hutvā vihāre
  sabbarattiṁ dhammassavanaṁ suṇa, sahassante dassāmī"ti vutto dhanalobhena uposathaṁ
  samādāya vihāraṁ gantvā idaṁ ṭhānaṁ akutobhayanti sallakkhetvā dhammāsanassa
  heṭṭhā nipanno sabbarattiṁ niddāyitvā gharaṁ agamāsi. Mātā pātova yāguṁ
  pacitvā upanāmesi. So sahassaṁ gahetvāva pivi. Athassa etadahosi "dhanaṁ
  saṁharissāmī"ti. So nāvāya samuddaṁ pakkhanditukāmo ahosi. Atha naṁ mātā
  "tāta imasmiṁ kule cattālīsakoṭidhanaṁ atthi, alaṁ gamanenā"ti nivāresi. So
  tassā vacanaṁ anādiyitvā gacchatieva, mātā purato aṭṭhāsi. Atha. Naṁ kujjhitvā
  "ayaṁ mayhaṁ purato tiṭṭhatī"ti pādena paharitvā pātitaṁ 1- mātaraṁ 2- antaraṁ
  katvā agamāsi.
       Mātā uṭṭhahitvā "mādisāya mātari evarūpaṁ kammaṁ katvā gatassa
  me 3- gataṭṭhāne sukhaṁ bhavissatīti evaṁ saññī nāma tvaṁ puttā"ti āha. Tassa
  nāvaṁ āruyha gacchato sattame divase nāvā aṭṭhāsi. Atha te manussā "addhā
  ettha pāpapuriso atthi, salākaṁ dethā"ti āhaṁsu. Salākā dīyamānā tasseva
  tikkhattuṁ pāpuṇi. 4- Te tassa uḷumpaṁ datvā taṁ samudde pakkhipiṁsu. So ekaṁ
  dīpaṁ gantvā vemānapetīhi 5- saddhiṁ sampattiṁ anubhavanto tāhi "purato purato
  mā agamāsī"ti vuccamāno, taddiguṇaṁ taddiguṇaṁ sampattiṁ passanto anupubbena
  khuracakkadharaṁ ekaṁ addasa. Tassa taṁ cakkaṁ padumapupphaṁ viya upaṭṭhāsi. So taṁ
  āha "ambho idaṁ tayā pilandhitapadumaṁ mayhaṁ dehī"ti. "na Idaṁ sāmi padumaṁ,
  khuracakkaṁ etan"ti. So "vañcesi 6- tvaṁ kiṁ mayā padumaṁ na 7- diṭṭhapubban"ti
  vatvā tvaṁ lohitacandanaṁ vilimpitvā pilandhanaṁ padumapupphaṁ mayhaṁ na dātukāmoti
  āha. So cintesi "ayaṁpi mayā katasadisaṁ kammaṁ katvā tassa phalaṁ
  anubhavitukāmo"ti. Atha naṁ "handa demī"ti vatvā tassa matthake cakkaṁ pakkhipi. Tena
  vuttaṁ:-

  *  *  *  *  *  *
  Footnote: 1 chaṂa. i. patitaṁ 2 chaṂa., i. mātaranti na dissati
  3 chaṂa. te 4 chaṂa. pāpuṇāti
  5 chaṂa. vimānapetīhi 6 chaṂa., i. vañcesi maṁ, 7 chaṂa. adiṭṭhapubbaṁ
-------------------------------------------------
[page 191]
            Catubbhi aṭṭhajjhagamā aṭṭhābhipi 1- ca soḷasa
            soḷasāhi ca battiṁsa atricchaṁ cakkamāsado
            icchāhatassa posassa cakkaṁ bhamati matthaketi.
       Gahapatīti pana gehasāmiko vuccati. So mātugāmassa
  sayanavatthālaṅkārādianuppadānena bahūpakāro. Taṁ aticaranto mātugāmo nirayādīsu
  nibbattati, tasmā so 2- purimanayeneva anudahanaṭṭhena gahapataggīti vutto.
  Tattha vatthuṁ:-
       kassapabuddhakāle sotāpannassa upāsakassa bhariyā aticāraṁ 3- carati. 4-
  So taṁ paccakkhato disvā "kasmā evaṁ karosī"ti āha. Sā "sacāhaṁ evarūpaṁ
  karomi, ayaṁ me sunakho vilumpamāno 5- khādatū"ti vatvā kālaṁ katvā
  kaṇṇamuṇḍakadahe vemānikapetī hutvā nibbattā. Divā sampattiṁ anubhavati, rattiṁ
  dukkhaṁ. Tadā bārāṇasīrājā migavaṁ caranto araññaṁ pavisitvā anupubbena
  kaṇṇamuṇḍakadahaṁ sampatto tāya saddhiṁ sampattiṁ anubhavi. 6- Sā taṁ vañcitvā 7-
  rattiṁ dukkhaṁ anubhavati. So ñatvā "kattha nukho gacchatī"ti piṭṭhito piṭṭhito
  gantvā avidūre ṭhito kaṇṇamuṇḍakadahato nikkhamitvā taṁ "paṭapaṭan"ti khādamānaṁ
  ekaṁ sunakhaṁ disvā asinā dvidhā chindi. Dve ahesuṁ. Puna chinne cattāro.
  Puna chinne aṭṭha. Puna chinne soḷasa ahesuṁ. Sā "kiṁ karosi sāmī"ti āha.
  So kiṁ idanti āha. Sā "evaṁ akatvā kheḷapiṇḍaṁ bhūmiyaṁ nuṭṭhahitvā 8-
  pādena ghaṁsāhī"ti āha. So tathā akāsi. Sunakhā antaradhāyiṁsu. Taṁdivasaṁ tassā
  kammaṁ khīṇaṁ. Rājā vippaṭisārī hutvā gantuṁ āraddho. Sā "mayhaṁ sāmi kamamaṁ
  khīṇaṁ mā agamā"ti āha. Rājā assutvāva gato.
       Dakkhiṇeyyaggīti ettha pana dakkhiṇāti cattāro paccayā, bhikkhusaṁgho
  dakkhiṇeyyo. So gihīnaṁ tīsu saraṇesu pañcasu sīlesu dasasu sīlesu mātāpitūpaṭṭhāne
  dhammikasamaṇabrāhmaṇaupaṭṭhāneti evamādīsu kalyāṇadhammesu niyojanena

  *  *  *  *  *  *
  Footnote: 1 chaṂa., i. aṭṭhāhipi 2 chaṂa. sopi
  3 chaṂa. aticārini 4 chaṂa. ahosi
  5 chaṂa. viluppamāno 6 chaṂa. anubhavati
  7 chaṂa. vañcetvā 8 chaṂa. niṭṭhabhitvā
-------------------------------------------------
[page 192]
  Bahūpakāro, tasmiṁ micchāpaṭipannā gihī bhikkhusaṁghaṁ akkositvā paribhāsitvā
  nirayādīsu nibbattanti, tasmā sopi purimanayeneva anudahanaṭṭhena
  dakkhiṇeyyaggīti vutto. Imassa panatthassa vibhāvanatthaṁ vemānapetīvatthuṁpi 1-
  vitthāretabbaṁ. (33)
       "tividhena Rūpasaṅgaho"ti ettha tividhenāti tīhi koṭṭhāsehi. Saṅgahoti
  jātisañjātikiriyagaṇanavasena catubbidho saṅgaho. Tattha sabbe khattiyā āgacchantūti
  ādiko jātisaṅgaho. Sabbe kosalakāti ādiko sañjātisaṅgaho.
  Sabbe hatthārohāti ādiko kiriyasaṅgaho. Cakkhvāyatanaṁ katamakkhandhagaṇanaṁ gacchatīti.
  Cakkhvāyatanaṁ rūpakkhandhagaṇanaṁ gacchatitīti. Hañci cakkhvāyatanaṁ rūpakkhandhagaṇanaṁ
  gacchati tena vata re vattabbe cakkhvāyatanaṁ rūpakkhandhena saṅgahitanti 2- ayaṁ
  gaṇanasaṅgaho, so idha adhippeto. Tasmā tividhena rūpasaṅgahoti tīhi koṭṭhāsehi
  rūpagaṇanāti attho.
       Sanidassanādīsu attānaṁ ārabbha pavattena cakkhuviññāṇasaṅkhātena
  saha nidassanenāti sanidassanaṁ. Cakkhupaṭihananasamatthato saha paṭighenāti sappaṭighaṁ.
  Taṁ atthato rūpāyatanameva. Cakkhuviññāṇasaṅkhātaṁ nāssa nidassananti anidassanaṁ.
  Sotapaṭihananasamatthato 3- sahapaṭighenāti sappaṭighaṁ. Taṁ atthato cakkhvāyatanādīni
  nava āyatanāni. Vuttappakāraṁ nāssa nidassananti anidassanaṁ. Nāssa paṭighoti
  appaṭighaṁ. Taṁ atthato ṭhapetvā dasāyatanāni avasesaṁ sukhumarūpaṁ. (34)
       Tayo saṅkhārāti sahajātadhamme ceva samparāyaphaladhamme ca saṅkharonti
  rāsiṁ 4- karontīti saṅkhāRā. Abhisaṅkharotīti abhisaṅkhāro. Puñño abhisaṅkhāro
  puññābhisaṅkhāro.
       "tattha Katamo puññābhisaṅkhāro. Kusalacetanā kāmāvacarā rūpāvacarā dānamayā
  sīlamayā bhāvanāmayā"ti 5- evaṁ vuttānaṁ aṭṭhannaṁ kāmāvacarakusalamahācittacetanānaṁ,
  pañcannaṁ rūpāvacarakusalacetanānañceva taṁ adhivacanaṁ. Ettha ca

  *  *  *  *  *  *
  Footnote: 1 khu. jā. 26/52/90 revativimānaṁ. 2 abhi. kathā. 37/1128/363 (sayā)
  3 chaṂa. sotādipaṭihananasamatthato 4 chaṂa. rāsī 5 abhi. vi. 35/226/161
-------------------------------------------------
[page 193]
  Dānamayasīlamayā 1- aṭṭheva cetanā honti. Bhāvanāmayā terasāpi. Yathā hi paguṇaṁ
  dhammaṁ sajjhāyamāno ekaṁ dve anusandhiṁ gatopi na jānāti, pacchā āvajjamāno
  jānāti, evameva kasiṇaparikammaṁ karontassa paguṇajjhānaṁ paccavekkhantassa
  ñāṇavippayuttāpi bhāvanā hoti. Tena vuttaṁ "bhāvanāmayā terasāpī"ti.
       Tattha dānamayādīsu "dānaṁ ārabbha dānādhikicca 2- yā uppajjati
  cetanā sañcetanā cetayittaṁ, ayaṁ vuccati dānamayo puññābhisaṅkhāro. Sīlaṁ
  ārabbha bhāvanaṁ ārabbha bhāvanādhikicca yā uppajjati cetanā sañcetanā
  cetayitattaṁ, ayaṁ vuccati bhāvanāmayo puññābhisaṅkhāro"ti ayaṁ saṅkhepadesanā.
       Cīvarādīsu pana catūsu paccayesu rūpādīsu vā chasu ārammaṇesu
  annādīsu vā dasasu dānavatthūsu taṁ taṁ dentassa tesaṁ uppādanato paṭṭhāya
  pubbabhāge, pariccāgakāle, pacchā somanassacittena anusaraṇe cāti tīsu kālesu
  pavattā cetanā dānamayā nāMa. Sīlapūraṇatthāya pana pabbajissāmīti vihāraṁ
  gacchantassa, pabbajantassa manorathaṁ matthakaṁ pāpetvā pabbajitova tamhi sādhu
  suṭṭhūti 3- āvajjentassa, pāṭimokkhaṁ saṁvarantassa, cīvarādayo paccaye
  paccavekkhantassa, āpāthagatesu rūpādīsu cakkhudvārādīni saṁvarantas, ājīvaṁ
  sodhentassa ca pavattā cetanā sīlamayā nāMa.
       Paṭisambhidāyaṁ vuttena vipassanāmaggena "cakkhuṁ aniccato dukkhato
  anattato bhāventassa .pe. Manaṁ. Rūpe. Dhamme. Cakkhuviññāṇaṁ .pe.
  Manoviññāṇaṁ. Cakkhusamphassaṁ .pe. Manosamphassaṁ. Cakkhusamphassajaṁ vedanaṁ .pe.
  Manosamphassajaṁ vedanaṁ. Rūpasaññaṁ. Jarāmaraṇaṁ aniccato dukkhato anattato
  bhāventassa pavattā cetanā bhāvanāmayā nāmā"ti ayaṁ vitthārakathā.
       Apuñño ca so abhisaṅkhāro cāti apuññābhisaṅkhāro. Akusalacittasampayuttānaṁ 4-
  cetanānaṁ etaṁ adhivacanaṁ. Vuttaṁpi cetaṁ "tattha katamo apuññābhisaṅkhāro.
  Akusalacetanā kāmāvacarā, ayaṁ vuccati apuññābhisaṅkhāro"ti. 5-

  *  *  *  *  *  *
  Footnote: 1 chaṂa. dānasīlamayā 2 chaṂa. dānamadhīkicca
  3 chaṂa. sādhūti 4 chaṂa. davādasākusalacittasampayuttānaṁ 5 abhi. vi. 35/226/161
-------------------------------------------------
[page 194]
  Āneñjaṁ niccalaṁ santaṁ vipākabhūtaṁ arūpameva abhisaṅkharotīti āneñjābhisaṅkhāro.
  Catunnaṁ arūpāvacarakusalacetanānaṁ etaṁ adhivacanaṁ. Yathāha "tattha katamo āneñjābhisaṅkhāro.
  Kusalacetanā arūpāvacarā, ayaṁ vuccati āneñjābhisaṅkhāro"ti. 1- (35)
       Puggalattike sattavidho purisapuggalo, tisso sikkhā sikkhatīti
  sekkho. Khīṇāsavo sikkhitalikkhattā puna na sikkhatīti asekkho. Puthujjano
  sikkhāhi paribāhirattā nevasekkho nāsekkho. (36)
       Therattike jātimahallako gihijātitthero nāMa. "cattārome Bhikkhave
  therakaraṇā 2- dhammā. Idha bhikkhave thero sīlavā hoti. Bahussuto hoti, catunnaṁ
  jhānānaṁ lābhī hoti, āsavānaṁ khayā .pe. Upasampajja viharati. Ime kho
  bhikkhave cattāro therakaraṇā dhammā"ti 3- evaṁ vuttesu dhammesu ekena vā
  anekehi vā samannāgato dhammatthero nāMa. Aññataro theranāmako
  bhikkhūti evaṁ theranāmako vā, yaṁ vā pana mahallakakāle pabbajitaṁ sāmaṇerādayo
  disvā thero theroti vadanti, ayaṁ sammatitthero nāMa. (37)
       Puññakiriyāvatthūsu dānameva dānamayaṁ. Puññakiriyā ca sā tesaṁ tesaṁ
  ānisaṁsānaṁ vatthu cāti puññakiriyāvatthu. Itaresupi dvīsu eseva nayo. Atthato
  pana pubbe vuttadānamayacetanādīnaṁ vaseneva saddhiṁ pubbabhāgāparabhāgacetanāhi
  imāni tīṇi puññakiriyāvatthūni veditabbāni. Ekamekañcettha pubbabhāgato
  paṭṭhāya kāyena karontassa kāyakammaṁ hoti. Tadatthaṁ vācaṁ nicchārentassa
  vacīkammaṁ. Kāyaṅgavācaṅgaṁ acopetvā manasā cintentassa manokammaṁ. Annādīni
  dentassa vāpi annadānādīni demīti vā dānapāramiṁ āvajjetvā vā
  dānakāle dānamayaṁ puññakiriyāvatthu hoti. Vattasīle 4- ṭhatvā dadato sīlamayaṁ.
  Khayato vayato sammasanaṁ paṭṭhapetvā dadato bhāvanāmayaṁ puññakiriyāvatthu hoti.

  *  *  *  *  *  *
  Footnote: 1 abhi. vi. 35/226/162 2 Sī., i., Ma. therakaraṇīyā
  3 aṅ. catukka. 21/22/26 4 chaṂa., i. vattasīse
  5 chaṂa. diṭṭhijugataṁ. evamuparipi
-------------------------------------------------
[page 195]
       Aparānipi satta puññakiriyāvatthūni apacitisahagataṁ puññakiriyāvatthu,
  veyyāvaccasahagataṁ, pattānuppadānaṁ, pattabbhanumodanaṁ, desanāmayaṁ, savanamayaṁ,
  diṭṭhūjugataṁ, 1- puññakiriyāvatthūti. Tattha mahallakaṁ disvā paccuggamanapattacīvara-
  paṭiggahaṇābhivādanamaggasampadānādivasena apacitisahagataṁ veditabbaṁ. Vuḍḍhatarānaṁ
  vattapaṭipattikaraṇavasena, gāmaṁ piṇḍāya paviṭṭhaṁ bhikkhuṁ disvā pattaṁ gahetvā
  gāme bhikkhaṁ samādapetvā upasaṁharaṇavasena, "gaccha bhikkhūnaṁ pattaṁ āharā"ti
  sutvā vegena gantvā pattāharaṇādivasena ca veyyāvaccasahagataṁ veditabbaṁ.
  Cattāro paccaye datvā sabbasattānaṁ patti hotūti pavattanavasena pattānuppadānaṁ
  veditabbaṁ. Parehi dinnāya pattiyā sādhu suṭṭhūti anumodanavasena pattabbhanumodanaṁ
  veditabbaṁ. Eko "evaṁ maṁ `dhammakathiko'ti jānissantī"ti icchāya ṭhatvā
  lābhagaruko hutvā deseti, taṁ na mahapphalaṁ. Eko attano paguṇadhammaṁ
  apaccāsiṁsamāno 1- paresaṁ deseti, idaṁ desanāmayaṁ puññakiriyāvatthu nāMa. Eko
  suṇanto "iti maṁ `saddho'ti jānissantī"ti suṇāti, taṁ na mahapphalaṁ. Eko
  "evaṁ me mahapphalaṁ bhavissatī"ti hitapharaṇena muducittena dhammaṁ suṇāti, idaṁ
  savanamayaṁ puññakiriyāvatthu. Diṭṭhūjugataṁ pana sabbesaṁ niyamalakkhaṇaṁ. Yaṁkiñci puññaṁ
  karontassa hi diṭṭhiyā ujubhāveneva mahapphalaṁ hoti.
       Iti imesaṁ sattannaṁ puññakiriyāvatthūnaṁ purimeheva tīhi saṅgaho
  veditabbo. Ettha hi apacitiveyyāvaccāni sīlamaye. Pattidānapattabbhanumodanāni
  dānamaye. Desanāsavanāni bhāvanāmaye. Diṭṭhūjugataṁ tīsupi saṅgahaṁ gacchati. (38)
       Codanāvatthūnīti codanākāraṇāni. Diṭṭhenāti maṁsacakkhunā vā
  dibbacakkhunā vā vītikkamaṁ disvā codeti. Sutenāti pakatisotena vā
  dibbasotena vā parassa saddaṁ sutvā codeti. Parisaṅkāyāti diṭṭhaparisaṅkitena
  vā sutaparisaṅkitena vā mutaparisaṅkitena vā codeti. Ayamettha saṅkhepo, vitthāro
  pana samantapāsādikāya vuttanayeneva veditabbo. (39)

  *  *  *  *  *  *
  Footnote: 1 chaṂa. diṭṭhijugataṁ 2 chaṂa. apaccāsīsamāno
-------------------------------------------------
[page 196]
       Kāmupapattiyoti kāmūpasevanā kāmapaṭilābhā vā. Paccupaṭṭhitakāmāti
  nibaddhakāmā nibaddhārammaṇā. Seyyathāpi manussāti yathā manussā. Manussā
  hi nibaddheyeva vatthusmiṁ vasaṁ vattenti. Yattha paṭibaddhacittā honti, sataṁpi
  sahassampi datvā mātugāmaṁ ānetvā nibaddhabhogaṁ bhuñjanti. Ekacce devā
  nāma catudevalokavāsino. Tepi nibaddhavatthusmiṁyeva vasaṁ vattenti. Ekacce
  vinipātikā nāma nerayike ṭhapetvā avasesā macchakacchapādayopi hi nibaddhavatthusmiṁyeva
  vasaṁ vattenti. Maccho attano macchiniyā 1- kacchapo kacchapiniyāti. 2- Nimminitvā
  nimminitvāti nīlapītādivasena yādisaṁ yādisaṁ attano rūpaṁ icchanti, tādisaṁ
  tādisaṁ nimminitvā āyasmato anuruddhassa purato manāpakāyikā devatā viya.
  Nimmānaratīti evaṁ sayaṁ nimmite nimmite nimmāne rati etesanti nimmānaratī.
  Paranimmitakāmāti parehi nimmitakāmā. Tesañhi manaṁ ñatvā pare yathārucitaṁ
  kāmabhogaṁ nimminanti, te tattheva vasaṁ vattenti. Kathaṁ parassa manaṁ jānantīti.
  Pakatisevanavasena. Yathā hi kusalo sūdo rañño bhuñjantassa yaṁ yaṁ so bahuṁ
  gaṇhāti, taṁ taṁ tassa ruccatīti jānāti, evaṁ pakatiyā abhirucitārammaṇaṁ ñatvā
  tādisakaṁyeva nimminanti. Te tattha vasaṁ vattenti, methunaṁ sevanti. Keci pana
  therā "hasitamattena olokitamattena āliṅgitamattena ca tesaṁ kāmakiccaṁ
  ijjhatī"ti vadanti, taṁ aṭṭhakathāyaṁ "etaṁ natthī"ti paṭikkhittaṁ. Na hi kāyena
  aphusantassa phoṭṭhabbaṁ kāmakiccaṁ sādheti. Channaṁpi hi kāmāvacarānaṁ kāmā
  pākatikāeva. Vuttaṁpi cetaṁ
            cha ete kāmāvacarā sabbakāmasamiddhino
            sabbesaṁ ekasaṅkhātaṁ āyu bhavati kittakanti 3-. (40)
       Sukhūpapattiyoti sukhapaṭilābhā. Uppādetvā uppādetvā sukhaṁ viharantīti
  te heṭṭhā paṭhamajjhānasukhaṁ nibbattetvā upari vipākajjhānasukhaṁ anubhavantīti
  attho. Sukhena abhisannāti dutiyajjhānasukhena tintā. Parisannāti samantato

  *  *  *  *  *  *
  Footnote: 1 chaṂa. macchiyā 2 chaṂa. kacchapiyā 3 abhi. vi. 35/1023/516
-------------------------------------------------
[page 197]
  Tintā. Paripūrāti paripuṇṇā. Paripphuṭāti tasseva vevacanaṁ. Idaṁpi
  vipākajjhānasukhameva sandhāya vuttaṁ. Aho sukhaṁ aho sukhanti tesaṁ kira bhavalobho mahā
  uppajjati. Tasmā kadāci karahaci evaṁ udānaṁ udānenti. Santaṁyevāti
  paṇītameva. Saṁtusitāti tato uttariṁ sukhassa appaṭṭhanato santuṭṭhā hutvā.
  Cittasukhaṁ paṭivedentīti tatiyajjhānasukhaṁ anubhavanti. (41)
       Sekkhā paññāti satta ariyapaññā. Arahato paññā asekkhā.
  Avasesā paññā nevasekkhā nāsekkhā. (42)
       Cintāmayādīsu ayaṁ vitthāro:- "tattha katamā cintāmayā paññā,
  yogavihitesu vā kammāyatanesu yogavihitesu vā sippāyatanesu yogavihitesu vā
  vijjaṭṭhānesu 1- kammassakataṁ vā saccānulomikaṁ vā rūpaṁ aniccanti vā .pe.
  Viññāṇaṁ aniccanti vā yaṁ evarūpaṁ anulomikaṁ khantiṁ diṭṭhiṁ ruciṁ muniṁ pekkhaṁ
  dhammanijjhānakkhantiṁ parato assutvā paṭilabhati, ayaṁ vuccati cintāmayā paññā.
  Tattha katamā sutamayā paññā, yogavihitesu vā kammāyatanesu .pe.
  Dhammanijjhānakkhantiṁ parato sutvāva paṭilabhati, ayaṁ vuccati sutamayā paññā. Tattha
  katamā bhāvanāmayā paññā 2- sabbāpi samāpannassa paññā bhāvanāmayā
  paññā"ti. 3- (43)
       Sutāvudhanti sutameva āvudhaṁ. Taṁ atthato tepiṭakaṁ buddhavacanaṁ.
  Tañhi nissāya bhikkhu pañcāvudhaṁ nissāya sūro yodho avikampamāno mahākantāraṁ
  viya saṁsārakantāraṁ atikkamati avihaññamāno. Teneva vuttaṁ "sutāvudho bhikkhave
  ariyasāvako akusalaṁ pajahati, kusalaṁ bhāveti, sāvajjaṁ pajahati, anavajjaṁ bhāveti,
  suddhaṁ attānaṁ pariharatī"ti. 4-
       Pavivekāvudhanti "kāyaviveko cittaviveko upadhiviveko"ti ayaṁ tividhopi
  vivekova āvudhaṁ. Tassa nānākaraṇaṁ kāyaviveko vūpakaṭṭhakāyānaṁ 5- nekkhammābhiratānaṁ.
  Cittaviveko ca parisuddhacittānaṁ paramavodānappattānaṁ. Upadhiviveko ca nirupadhīnaṁ
  puggalānaṁ. Visaṅkhāragatānaṁ. 6- Imasmiñhi tividhe viveke abhirato, na kutoci

  *  *  *  *  *  *
  Footnote: 1 chaṂa. vijjāṭṭhānesu, i. vijjāyatanesu 2 chaṂa. tattha katamā bhāvanāmayā
  paññāti na dissati 3 abhi. vi. 35/768/394 4 aṅ. sattaka. 23/64/111 (sayā)
  5 chaṂa. vivekaṭṭhakāyānaṁ, i. viveko ca vavakaṭṭhakāyānaṁ
  6 chaṂa. visaṅkhāragatānanti. na dissati
-------------------------------------------------
[page 198]
  Bhāyati. Tasmā ayaṁpi avassayaṭṭhena āvudhanti vutto. Lokiyalokuttarā paññāva
  āvudhaṁ paññāvudhaṁ, yassa sā atthi, so na kutoci bhāyati, na cassa koci
  bhāyati. Tasmā sāpi avassayaṭṭheneva āvudhanti vuttā. (44)
       Anaññātaññassāmītindriyanti ito pubbe na aññātaṁ aviditaṁ
  dhammaṁ jānissāmīti paṭipannassa uppannaṁ indriyaṁ. Sotāpattimaggañāṇassetaṁ
  adhivacanaṁ. Aññindriyanti iññābhūtaṁ jānanabhūtaṁ 1- indriyaṁ. Sotāpattiphalato
  paṭṭhāya chasu ṭhānesu ñāṇassetaṁ adhivacanaṁ. Aññātāvindriyanti aññātāvīsu
  jānanakiccapariyosānappattesu dhammesu indriyaṁ. Arahattaphalañāṇassetaṁ adhivacanaṁ.
  (45)
       Maṁsacakkhu cakkhupasādo. Dibbacakkhu ālokanissitaṁ ñāṇaṁ. Paññācakkhu
  lokiyalokuttarā paññā. (46)
       Adhisīlasikkhādīsu adhisīlañca taṁ sikkhitabbato sikkhā cāti adhisīlasikkhā.
  Itarasmiṁ dvayepi eseva nayo. Tattha sīlaṁ adhisīlaṁ, cittaṁ adhicittaṁ, paññā
  adhipaññāti ayaṁ bhedo 2- veditabbo:-
       sīlaṁ nāma pañcasīladasasīlāni, pāṭimokkhasaṁvaro adhisīlaṁ nāMa. Aṭṭha
  samāpattiyo cittaṁ, vipassanāpādakajjhānaṁ adhicittaṁ. Kammassakatañāṇaṁ paññā,
  vipassanā paññā adhipaññā. Anuppannepi hi buddhuppāde pavattantīti
  pañcasīladasasīlāni sīlameva, pāṭimokkhasaṁvarasīlaṁ buddhuppādeyeva pavattatīti adhisīlaṁ.
  Cittapaññāsupi eseva nayo. Apica nibbānaṁ patthayantena samādinnaṁ pañcasīlampi
  dasasīlampi adhisīlameva. Samāpannā aṭṭha samāpattiyopi adhicittameva. Sabbaṁ vā
  lokiyaṁ sīlameva, lokuttaraṁ adhisīlaṁ. Cittapaññāsupi eseva nayo. (47)
       Bhāvanāsu khīṇāsavassa pañcadvārikakāyo kāyabhāvanā nāMa. Aṭṭha
  samāpattiyo cittabhāvanā nāMa. Arahattaphalapaññā paññābhāvanā nāMa. Khīṇāsavassa
  hi ekanteneva pañcadvārikakāyo subhāvito hoti. Aṭṭha samāpattiyo
  cassa na aññesaṁ viya dubbalā, tasseva ca paññā bhāvitā nāma hoti
  paññāvepullappattiyā. Tasmā evaṁ vuttaṁ. (48)

  *  *  *  *  *  *
  Footnote: 1 chaṂa. ājānanabhūtaṁ 2 chaṂa. i. pabhedo
-------------------------------------------------
[page 199]
       Anuttariyesu vipassanā dassanānuttariyaṁ. Maggo paṭipadānuttariyaṁ
  phalaṁ vimuttānuttariyaṁ. Phalaṁ vā dassanānuttariyaṁ. Maggo paṭipadānuttariyaṁ. Nibbānaṁ
  vimuttānuttariyaṁ. Nibbānaṁ vā dassanānuttariyaṁ, tato uttariñhi daṭaṭhabbaṁ
  nāma natthi. Maggo paṭipadānuttariyaṁ. Phalaṁ vimuttānuttariyaṁ, anuttariyanti uttamaṁ
  jeṭṭhakaṁ. (49)
       Samādhīsu paṭhamajjhānasamādhi savitakkasavicāro pañcakanayena dutiyajjhāṇasamādhi
  avitakkavicāramatto. Seso avitakkāvicāro. (50)
       Suññatādīsu tividhā kathā āgamanato saguṇato ārammaṇatoti.
  Āgamanato nāma eko bhikkhu anattato abhinivisitvā anattato disvā anattato
  vuṭṭhāti. Tassa vipassanā suññatā nāma hoti. Kasmā? asuññatakārakānaṁ 1-
  kilesānaṁ abhāvā. Vipassanāgamanena maggasamādhi suññato nāma hoti. Maggāgamanena
  phalasamādhi suññato nāMa. Aparo aniccato abhinivisitvā aniccato
  disvā aniccato vuṭṭhāti. Tassa vipassanā animittā nāma hoti. Kasmā?
  nimittakārakakilesābhāvā. Vipassanāgamanena maggasamādhi animitto nāma hoti.
  Maggāgamanena phalaṁ animittaṁ nāMa. Aparo dukkhato abhinivisitvā dukkhato disvā
  dukkhato vuṭṭhāti, tassa vipassanā appaṇihitā nāma hoti. Kasmā?
  paṇidhikārakakilesābhāvā. Vipassanāgamanena maggasamādhi appaṇihito nāma hoti.
  Maggāgamanena phalaṁ appaṇihitaṁ nāmāti ayaṁ āgamanato kathā. Maggasamādhi pana
  rāgādīhi suññattā suññato, rāganimittādīnaṁ abhāvā animitto, rāgapaṇidhiādīnaṁ
  abhāvā appaṇihitoti ayaṁ saguṇato kathā. Nibbānaṁ rāgādīhi suññattā
  rāgādinimittapaṇidhīnañca abhāvā suññatañceva animittañca appaṇihitañca.
  Tadārammaṇo maggasamādhi suññato animitto apṇihito. Ayaṁ ārammaṇato
  kathā, (51)
       soceyyānīti sucibhāvakarā soceyyapaṭipadā dhammā. Vitthāro panettha
  "tattha katamaṁ kāyasoceyyaṁ. Pāṇātipātāveramaṇī"tiādinā nayena vuttānaṁ tiṇṇaṁ
  sucaritānaṁ vasena veditabbo. (52)

  *  *  *  *  *  *
  Footnote: 1 chaṂa. asuññatattakārakānaṁ
-------------------------------------------------
[page 200]
       Moneyyānīti munibhāvakarā moneyyapaṭipadā dhammā. Tesaṁ vitthāro
  "tattha katamaṁ kāyamoneyyaṁ. Tividhakāyaduccaritassa pahānaṁ kāyamoneyyaṁ, tividhaṁ
  kāyasucaritaṁ kāyamoneyyaṁ, kāyārammaṇaṁ 1- ñāṇaṁ kāyamoneyyaṁ, kāyapariññā
  kāyamoneyyaṁ, kāyapariññā kāyamoneyyaṁ, kāyapariññāsahagato maggo kāyamoneyyaṁ,
  kāyasmiṁ chandarāgappahānaṁ kāyamoneyyaṁ, kāyasaṅkhāranirodhā catutthajjhānasamāpatti
  kāyamoneyyaṁ. Tattha katamaṁ vacīmoneyyaṁ, catubbidhavacīduccaritassa pahānaṁ vacīmoneyyaṁ,
  catubbidhaṁ vacīsucaritaṁ vacīmoneyyaṁ, vācārammaṇaṁ 2- ñāṇaṁ vacīmoneyyaṁ, vācāpariññā
  vacīmoneyyaṁ, vācāpariññāsahagato 3- maggo, vācasmiṁ 4- chandarāgappahānaṁ,
  vacīsaṅkhāranirodhā dutiyajjhānasamāpatti vacīmoneyyaṁ. Tattha katamaṁ manomoneyyaṁ,
  tividhamanoduccaritassa pahānaṁ manomoneyyaṁ, tividhaṁ manosucaritaṁ manomoneyyaṁ,
  manārammaṇaṁ 5- ñāṇaṁ manomoneyyaṁ, manopariññā manomoneyyaṁ, manopariññāsahagato 6-
  maggo, manasmiṁ chandarāgappahānaṁ, cittasaṅkhāranirodhā saññāvedayitanirodhasamāpatti
  manomoneyyanti. 7- (53)
       Kosallesu āyoti vuḍḍhi. Apāyoti avuḍḍhi. Tassa tassa kāraṇaṁ
  upāyo. Tesaṁ pajānanā kosallaṁ. Vitthāro pana vibhaṅge vuttoyeva.
       Vuttañeehataṁ: "tattha katamaṁ āyakosallaṁ, ime me dhamme manasikaroto
  anuppannā ceva akusalā dhammā na uppajjanti, uppannā ca akusalā
  dhammā nirujjhanti. Ime vā pana me dhamme manasikaroto anuppannā ceva
  kusalā dhammā uppajjanti, uppannā ca kusalā dhammā bhiyyobhāvāya vepullāya
  bhāvanāya pāripūriyā saṁvattantīti, yā tattha paññā pajānanā .pe.
  Sammādiṭṭhi. Idaṁ vuccati āyakosallaṁ. Tattha katamaṁ apāyakosallaṁ. Ime me
  dhamme manasikaroto anuppannā ceva kusalā dhammā na uppajjanti, uppannā
  ca kusalā dhammā nirujjhanti. Ime vā pana me dhamme manasikaroto anuppannā
  ceva akusalā dhammā uppajjanti, uppannā ca akusalā dhammā bhiyyobhāvāya

  *  *  *  *  *  *
  Footnote: 1 chaṂa., i. kāyārammaṇe 2 chaṂa. vācārammaṇe 3 chaṂa. pariññāsahagato
  4 chaṂa. vācāya 5 chaṂa. manārammaṇe 6 chaṂa. pariññāsahagato
  7 khu. mahā. 29/67/67
-------------------------------------------------
[page 201]
  Vepullāya bhāvanāya pāripūriyā saṁvattantīti, yā tattha paññā pajānanā
  .pe. Sammādiṭṭhi. Idaṁ vuccati apāyakosallaṁ. Sabbāpi tatrupāyā paññā
  upāyakosallan"ti. 1- Idaṁ pana accāyikakicce vā bhaye vā uppanne tassa
  tikicchanatthaṁ ṭhānuppattiyā kāraṇajānanavaseneva veditabbaṁ. (54)
       Madāti majjanākāravasena pavattamānā. Tesu "ahaṁ nirogo saṭṭhī
  vā sattati vā vassāni atikkantāni, na me haritakī khaṇḍampi khāditapubbaṁ,
  ime panaññe asukaṁ nāma ṭhānaṁ rujjhati, bhesajjaṁ khādāmāti vicaranti, ko
  añño mādiso nirogo nāmā"ti evaṁ mānakaraṇaṁ ārogyamado. "mahallakakāle
  Puññaṁ karissāma, daharamhā tāvā"ti yobbane ṭhatvā mānakaraṇaṁ yobbanamado.
  "ciraṁ Jīviṁ ciraṁ jīvāmi ciraṁ jīvissāmi, sukhaṁ jīviṁ sukhaṁ jīvāmi sukhaṁ
  jīvissāmī"ti evaṁ mānakaraṇaṁ jīvitamado. (55)
       Ādhipateyyesu adhipatito āgataṁ ādhipateyyaṁ. Ettakomhi sīlena
  samādhinā paññāya vimuttiyā, na me etaṁ paṭirūpan"ti evaṁ attānaṁ adhipatiṁ
  jeṭṭhakaṁ katvā pāpassa akaraṇaṁ attādhipateyyaṁ nāMa. Lokaṁ adhipatiṁ katvā
  akaraṇaṁ lokādhipateyyaṁ nāMa. Lokuttaradhammaṁ adhipatiṁ katvā akaraṇaṁ dhammādhipateyyaṁ
  nāMa. (56)
       Kathāvatthūnīti kathākāraṇāni. Atītaṁ vā addhānanti atītaṁ dhammagatiṁ, 2-
  atīte khandheti attho. Apica "yaṁ bhikkhave rūpaṁ atītaṁ niruddhaṁ vipariṇataṁ,
  `ahosī'ti tassa saṅkhā, `ahosī'ti tassa paññatti `ahosī'ti tassa samaññā,
  na tassa saṅkhā `bhavissatī'ti na tassa saṅkhā `atthī'ti 3- evaṁ āgatena
  niruttipathasuttena cettha attho dīpetabbo. (57)
       Vijjāti tamavijjhanaṭṭhena vijjā. Viditakaraṇaṭṭhenāpi vijjā.
  Pubbenivāsanussatiñāṇañhi uppajjamānaṁ pubbenivāsaṁ chādetvā ṭhitaṁ
  tamaṁ vijjhati, pubbenivāsañca viditaṁ karotīti vijjā. Cutūpapātāñāṇaṁ

  *  *  *  *  *  *
  Footnote: 1 abhi. vi. 35/771/396 2 chaṂa. dhammaṁ 3 saṁ khandha 17/62/59
-------------------------------------------------
[page 202]
  Cutipaṭisandhichādakaṁ tamaṁ vijjhati, tañca viditaṁ karotīti vijjā. Āsavānaṁ khaye
  ñāṇaṁ catusaccachādakaṁ tamaṁ vijjhati, catusaccadhammañca viditaṁ karotīti vijjā. (58)
        Vihāresu aṭṭha samāpattiyo dibbo vihāro. Catasso appamaññā
  brahmavihāro. Phalasamāpatti ariyo vihāro. (59)
       Pāṭihāriyāni kevaṭṭasutte vitthāritāneva. (60)
       "ime Kho āvuso"ti ādīsu vuttanayeneva yojetabbaṁ. Iti
  samasaṭṭhiyā tikānaṁ vasena asītisataṁ pañhe kathento thero sāmaggīrasaṁ dassesīti.
                          Tikavaṇṇanā niṭṭhitā.
                           ------------
                             Catukkavaṇṇanā
       [306] Iti tikavasena sāmaggīrasaṁ dassetvā idāni catukkavasena
  dassetuṁ puna desanaṁ ārabhi. Tattha "satipaṭṭhānacatukkaṁ"pubbe vitthāritameva. (1)
       Sammappadhānacatukke chandaṁ janetīti "yo chando chandīkatā
  kattukamyatā kusalo dhammacchando"ti evaṁ vuttaṁ kattukamyataṁ janeti. Vāyamatīti
  vāyāmaṁ karoti. Vīriyaṁ ārabhatīti vīriyaṁ janeti. Cittaṁ paggaṇhatīti cittaṁ
  upatthambheti. Ayamettha saṅkhepo, vitthāro pana sammappadhānavibhaṅge āgatoyeva. (2)
       Iddhipādesu chandaṁ nissāya pavatto samādhi chandasamādhi. Padhānabhūtā
  saṅkhārā padhānasaṅkhāRā. Samannāgatanti tehi dhammehi upetaṁ. Iddhiyā pādaṁ,
  iddhibhūtaṁ vā pādanti iddhipādaṁ. Sesesupi eseva nayo. Ayamettha saṅkhepo,
  vitthāro pana iddhipādavibhaṅge āgatoeva. Visuddhimagge panassa attho dīpito.
  Jhānakathāpi visuddhimagge vitthāritāva. (3-4)
       [307] Diṭṭhadhammasukhavihārāyāti imasmiṁyeva attabhāve sukhavihāratthāya.
  Idha phalasamāpattijjhānāni, khīṇāsavassa aparabhāge nibbattitajjhānāni ca
  kathitāni. (5-1)
-------------------------------------------------
[page 203]
       Ālokasaññaṁ manasikarotīti divā vā rattiṁ vā suriyacandapajotamaṇiādīnaṁ
  ālokaṁ ālokoti manasikaroti. Divāsaññaṁ adhiṭṭhātīti evaṁ
  manasikatvā divāti saññaṁ ṭhapesi. 1- Yathā divā tathā rattinti yathā divā
  diṭṭho āloko, tatheva rattiṁ manasikaroti. Yathā rattiṁ tathā divāti yathā rattiṁ
  āloko diṭṭho, evameva divā manasikaroti. Iti vivaṭena cetasāti evaṁ
  apihitena cittena. Apariyonaddhenāti samantato anaddhena. Sappabhāsanti
  saobhāsaṁ. Ñāṇadassanapaṭilābhāyāti ñāṇadassanapaṭilābhatthāya. Iminā kiṁ kathitaṁ?
  thīnamiddhavinodanāaloko 2- kathito parikammāaloko vā. Imināpi kiṁ kathitaṁ hoti?
  khīṇāsavassa dibbacakkhuñāṇaṁ, tasmiṁ vā āgatepi anāgatepi pādakajjhānasamāpattimeva
  sandhāya "sappabhāsaṁ cittaṁ bhāvetī"ti vuttaṁ. (5-2)
       Satisampajaññāyāti sattaṭṭhānikassa satisampajaññassa atthāya. Viditā
  vedanā uppajjantīti ādīsu khīṇāsavassa vatthu viditaṁ hoti ārammaṇaṁ viditaṁ
  vatthārammaṇaṁ viditaṁ. Vatthārammaṇaviditatāya evaṁ vedanā uppajjanti, evaṁ
  tiṭṭhanti, evaṁ nirujjhanti. Na kevalañca vedanāeva idha vuttā, saññādayopi,
  avuttā cetanādayopi, viditāva 3- uppajjanti ceva tiṭṭhanti ca nirujjhanti ca.
  Apica vedanāya uppādo vidito hoti, upaṭṭhānaṁ viditaṁ hoti. Avijjāsamudayā
  vedanāsamudayo. Taṇhāsamudayā kammasamudayā 4- phassasamudayā vedanāsamudayo.
  Nibbattilakkhaṇaṁ passantopi vedanākkhandhassa samudayaṁ passati. Evaṁ vedanāya
  uppādo vidito hoti. Kathaṁ vedanāya upaṭṭhānaṁ viditaṁ hoti? aniccato
  manasikaroto khayatūpaṭṭhānaṁ viditaṁ hoti. Dukkhato manasikaroto bhayatūpaṭṭhānaṁ viditaṁ
  hoti. Anattato manasikaroto suññatūpaṭṭhānaṁ viditaṁ hoti. Evaṁ vedanāya
  upaṭṭhānaṁ viditaṁ hoti, khayato bhayato suññato jānāti. Kathaṁ vedanāya atthaṅgamo
  vidito hoti? avijjānirodhā vedanānirodho .pe. Evaṁ vedanāya atthaṅgamo
  vidito hoti. Imināpi nayenettha attho veditabbo. (5-3)

  *  *  *  *  *  *
  Footnote: 1 chaṂa., i ṭhapeti 2 chaṂa. middhavinodanāalāko, i. middhavinodanāaloko.
  3 chaṂa. viditā ca 4 chaṂa., i....samudayo.
-------------------------------------------------
[page 204]
       Iti rūpanti ādi vuttanayameva. Ayaṁ āvuso samādhibhāvanāti ayaṁ
  āsavānaṁ khayañāṇassa pādakajjhānasamādhibhāvanā. (5-4)
       [308] Appamaññāti pamāṇaṁ aggahetvā asesapharaṇavasena 1-
  appamaññāva. Anupadavaṇṇanā pana dassanabhāvanā samādhividhānañca etāsaṁ
  visuddhimagge vitthāritameva. Arūpakathāpi visuddhimagge vitthāritāva. (67)
       Apassenānīti apassayāni. Saṅkhāyāti ñāṇena ñatvā. Paṭisevatīti
  ñāṇena ñatvā sevitabbayuttakameva sevati. Tassa ca vitthāro "paṭisaṅkhā
  yoniso cīvaraṁ paṭisevatī"ti 2- ādinā nayena veditabbo. Saṅkhāyekaṁ adhivāsetīti
  ñāṇena ñatvā adhivāsetabbayuttakameva adhivāseti. Vitthāro panettha "paṭisaṅkhā
  yoniso khamo hoti sītassā"ti 3- ādinā nayena veditabbo. Parivajjetīti
  ñāṇena ñatvā parivajjetuṁ yuttameva parivajjeti. Tassa vitthāro "paṭisaṅkhā
  yoniso caṇḍaṁ hatthiṁ parivajjetī"ti 4- ādinā nayena veditabbo. Vinodetīti
  ñāṇena ñatvā vinodetabbameva vinodeti, panudati 5- nīharati anto vasituṁ
  na deti. Tassa vitthāro "uppannaṁ kāmavitakkaṁ nādhivāsetī"ti 6- ādinā
  nayena veditabbo. (8)
                          Ariyavaṁsacatukkavaṇṇanā
       [309] Ariyavaṁsāti ariyānaṁ vaṁsā. Yathā hi khattiyavaṁso brāhmaṇavaṁso
  vessavaṁso suddavaṁso samaṇavaṁso kulavaṁso rājavaṁso, evaṁ ayampi aṭṭhamo
  ariyavaṁso ariyatanti ariyappaveṇī nāma hoti. So kho panāyaṁ ariyavaṁso imesaṁ
  vaṁsānaṁ mūlagandhādīnaṁ kāḷānusārikagandhādayo viya aggamakkhāyati. Ke pana te
  ariyā yesaṁ ete vaṁsāti? ariyā vuccanti buddhā ca paccekabuddhā ca tathāgatasāvakā
  ca, etesaṁ ariyānaṁ vaṁsāti ariyavaṁsā. Ito pubbe hi satasahassakappādhikānaṁ
  catunnaṁ asaṅkheyyānaṁ matthake taṇhaṅkaro medhaṅkaro saraṇaṅkaro
  dīpaṅkaroti cattāro buddhā uppannā, te ariyā, tesaṁ ariyānaṁ vaṁsāti

  *  *  *  *  *  *
  Footnote: 1 chaṂa. anavasesapharaṇavasena 2 Maṃū 12/23/14 3 Maṃū. 12/24/14
  4 Maṃū 12/25/15 5 chaṂa., i. nudati 6 Maṃū 12/26/15
-------------------------------------------------
[page 205]
  Ariyavaṁsā. Tesaṁ buddhānaṁ parinibbānato aparabhāge ekaṁ asaṅkheyyaṁ atikkamitvā
  koṇḍañño nāma buddho uppanno .pe. Imasmiṁ kappe kakusandho konāgamano
  kassapo, amhākaṁ bhagavā gotamoti cattāro buddhā uppannā, tesaṁ ariyānaṁ
  vaṁsāti ariyavaṁsā. Apica atītānāgatapaccuppannānaṁ sabbabuddha paccekabuddha
  buddhasāvakānaṁ ariyānaṁ vaṁsāti ariyavaṁsā. Te ca 1- kho panete aggaññā aggāti
  jānitabbā. Rattaññā dīgharattaṁ pavattāti jānitabbā. Vaṁsaññā vaṁsāti jānitabbā.
       Porāṇāti na adhunuppattikā, asaṅkiṇṇāti avikiṇṇā apanītā.
  Asaṅkiṇṇapubbāti atītabuddhehipi na saṅkiṇṇapubbā, "kiṁ imehī"ti na
  apanītapubbā. Na saṅkiyantīti idānipi na apanīyanti. Na saṅkiyissantīti
  anāgatabuddhehipi na apanīyissanti, ye loke viññū samaṇabrāhmaṇā, tehi
  appaṭikuṭṭhā, samaṇehi brāhmaṇehi viññūhi aninditā agarahitā.
       Santuṭṭho hotīti paccayasantosavasena santuṭṭho hoti. Itarītarena
  cīvarenāti na 2- thūlasukhumalūkhapaṇītathirajiṇṇānaṁ yena kenaci, athakho yathāladdhādīnaṁ
  itarītarena yena kenaci santuṭṭho hotīti attho. Cīvarasmiñhi tayo santosā
  yathālābhasantoso yathābalasantoso yathāsāruppasantosoti. Piṇḍapātādīsupi eseva
  nayo. Tesaṁ vitthārakathā sāmaññaphale vuttanayeneva veditabbā. Iti ime tayo
  santose sandhāya "santuṭṭho hoti, itarītarena cīvarena 3- yathāladdhādīsu yena
  kenaci cīvarena santuṭṭho hotīti vuttaṁ.
       Ettha ca cīvaraṁ jānitabbaṁ, cīvarakkhettaṁ jānitabbaṁ, paṁsukūlaṁ jānitabbaṁ,
  cīvarasantoso jānitabbo, cīvarapaṭisaṁyuttāni dhutaṅgāni jānitabbāni.
       Tattha cīvaraṁ jānitabbanti khomādīni cha cīvarāni dukūlādīni cha
  anulomacīvarāni jānitabbāni. Imāni dvādasa kappiyacīvarāni. Kusacīvaraṁ vākacīvaraṁ
  phalakacīvaraṁ kesakambalaṁ vālakambalaṁ potthako cammaṁ ullukapakkhaṁ rukkhadussaṁ latādussaṁ
  erakadussaṁ kadalidussaṁ veḷudussanti evamādīni pana akappiyacīvarāni.

  *  *  *  *  *  *
  Footnote: 1 chaṂa., i. ca saddo na dissati, 2 chaṂa. na saddo na dissati.
  3 chaṂa., i. cīvarena...ṇa dissati.
-------------------------------------------------
[page 206]
       Cīvarakkhettanti "saṁghato vā gaṇato vā ñātito vā mittato vā
  attano vā dhanena paṁsukūlaṁ vā"ti evaṁ uppajjanato cha khettāni, aṭṭhannañca
  mātikānaṁ vasena aṭṭhakhettāni jānitabbāni.
       Paṁsukūlanti sosānikaṁ, pāpaṇikaṁ, rathikaṁ 1- saṅkāracoḷakaṁ, 2- sotthiyaṁ,
  sinānaṁ, titthaṁ, gatapaccāgataṁ, aggidaḍḍhaṁ, gokhāyitaṁ, upacikakhāyitaṁ, undhūrakhāyitaṁ,
  antacchinnaṁ, dasacchinnaṁ, dhajāhaṭaṁ, thūpaṁ, samaṇacīvaraṁ, sāmuddiyaṁ, ābhisekikaṁ, 3-
  panthikaṁ, vātāhaṭaṁ, iddhimayaṁ, devadattiyanti tevīsati paṁsukūlāni veditabbāni.
       Ettha ca sotthiyanti gabbhamalaharaṇaṁ. Gatapaccāgatanti matakasarīraṁ
  pārupitvā susānaṁ netvā ānītacīvaraṁ. Dhajāhaṭanti dhajaṁ ussāpetvā tato
  ānītaṁ. Thūpanti vammike pūjitacīvaraṁ. Sāmuddiyanti samuddavīcīhi thale 4- pāpitaṁ.
  Panthikanti panthaṁ gacchantehi corabhayena pāsāṇehi koṭṭetvā pārutacīvaraṁ.
  Iddhimayanti ehibhikkhucīvaraṁ. Sesaṁ pākaṭameva.
       Cīvarasantosoti vīsati cīvarasantosā cīvare hi 5- vitakkasantoso,
  gamanasantoso, pariyesanasantoso, paṭilābhasantoso, mattapaṭiggahaṇasantoso,
  loluppavivajjanasantoso, yathālābhasantoso, yathābalasantoso, yathāsāruppasantoso,
  udakasantoso, dhovanasantoso, karaṇasantoso, parimāṇasantoso, suttasantoso,
  sibbanasantoso, rajanasantoso, kappasantoso, paribhogasantoso,
  sannidhiparivajjanasantoso, visajjanasantosoti vīsati santosā. 6-
       Tattha sādakabhikkhunā 7- temāsaṁ nibaddhavāsaṁ vasitvā ekamāsamattaṁ
  vitakketuṁ vaṭṭati. So hi pavāretvā cīvaramāse cīvaraṁ karoti. Paṁsukūliko
  aḍḍhamāseneva karoti. Iti māsaḍḍhamāsamattaṁ vitakkanaṁ vitakkasantoso nāMa. 8-
  Vitakkasantosavasena pana santuṭṭhena bhikkhunā pācīnakhaṇḍarājīvāsikapaṁsukūlikat.
  Therasadisena bhavitabbaṁ.

  *  *  *  *  *  *
  Footnote: 1 chaṂa., i. rathiyaṁ. 2 chaṂa. saṅkārakūṭakaṁ, i. saṅkārakuṭakaṁ.
  3 chaṂa., i. ābhisekiyaṁ. 4 chaṂa., i. thalaṁ.
  5 chaṂa., i. cīvare hi na dissati. 6 chaṂa., i. vīsati santosā na dissati.
  7 Sī. i. sāṭakatthinā bhikkhunā 8 chaṂa., i. nāma na dissati.
-------------------------------------------------
[page 207]
       Thero kira cetiyapabbatavihāre cetiyaṁ vandissāmīti āgato cetiyaṁ
  vanditvā cintesi "mayhaṁ cīvaraṁ jiṇṇaṁ bahunnaṁ vasanaṭṭhāne labhissāmī"ti.
  So mahāvihāraṁ gantvā saṁghattheraṁ disvā vasanaṭṭhānaṁ pucchitvā tattha vuṭṭho
  punadivase cīvaraṁ ādāya āgantvā theraṁ vandi. Thero kiṁ āvusoti āha.
  Gāmadvāraṁ bhante gamissāmīti. Ahampāvuso gamissāmīti. Sādhu bhanteti gacchanto
  mahābodhidvārakoṭṭhake ṭhatvā puññavantānaṁ vasanaṭṭhāne manāpaṁ labhissāmīti
  cintetvā aparisuddho me vitakkoti tatova paṭinivatti. Punadivase ambaṅgaṇasamīpaṁ 1-
  gato, 2- punadivase mahācetiyassa uttaradvārato, tatheva paṭinivattitvā
  catutthadivasepi therassa santikaṁ agamāsi. Thero imassa bhikkhuno vitakko na
  parisuddho bhavissatīti cīvaraṁ gahetvā tena saddhiṁyeva pañhaṁ pucchamāno gāmaṁ
  pāvisi. Tañca rattiṁ eko manusso uccārapalibuddho sāṭakeyeva vaccaṁ katvā
  taṁ saṅkāraṭṭhāne chaḍḍesi. Paṁsukūlikatthero taṁ nīlamakkhikāhi samparikiṇṇaṁ disvā
  añjaliṁ paggahesi. Mahāthero "kiṁ āvuso saṅkāraṭṭhānassa añjaliṁ
  paggaṇhāsī"ti. "nāhaṁ Bhante saṅkāraṭṭhānassa añjaliṁ paggaṇhāmi, mayhaṁ pitu
  dasabalassa paggaṇhāmi, puṇṇadāsiyā sarīraṁ pārupitvā chaḍḍitaṁ paṁsukūlaṁ
  tumbamatte pāṇake vidhunitvā susānato gaṇhantena dukkaraṁ kataṁ bhante"ti.
  Mahāthero "parisuddho vitakko paṁsukūlikassā"ti cintesi. Paṁsukūlikattheropi
  tasmiṁyeva ṭhāne ṭhito vipassanaṁ vaḍḍhetvā tīṇi phalāni patto taṁ sāṭakaṁ
  gahetvā cīvaraṁ katvā pārupitvā pācīnakhaṇḍarājiṁ gantvā aggaphalaṁ arahattaṁ
  pāpuṇi.
       Cīvaratthāya gacchantassa pana "kattha labhissāmī"ti acintetvā
  kammaṭṭhānasīseneva gamanaṁ gamanasantoso nāMa.
       Pariyesantassa pana yena vā tena vā saddhiṁ apariyesitvā lajjiṁ
  pesalaṁ bhikkhuṁ gahetvā pariyesanaṁ pariyesanasantoso nāMa.

  *  *  *  *  *  *
  Footnote: 1 chaṂa. ambaṅgaṇasamīpato, i. papañhambaṅgaṇasamīpato 2 chaṂa., i. gato na dissati.
-------------------------------------------------
[page 208]
       Evaṁ pariyesantassa āhariyamānaṁ cīvaraṁ dūrato disvā "etaṁ manāpaṁ
  bhavissati, etaṁ amanāpan"ti evaṁ avitakketvā thūlasukhumādīsu yathāladdheneva
  santusanaṁ paṭilābhasantoso nāMa.
       Evaṁ laddhaṁ gaṇhantassāpi "ettakaṁ dupaṭassa bhavissati, ettakaṁ
  ekapaṭassā"ti attano pahonakamatteneva santusanaṁ mattapaṭiggahaṇasantoso nāMa.
       Cīvaraṁ pariyesantassa pana "asukassa gharadvāre manāpaṁ labhissāmī"ti
  acintetvā dvārapaṭipāṭiyā caraṇaṁ loluppavivajjanasantoso nāMa.
       Lūkhapaṇītesu yena kenaci yāpetuṁ sakkontassa yathāladdheneva yāpanaṁ
  yathālābhasantoso nāMa.
       Attano thāmaṁ jānitvā yena yāpetuṁ sakkoti, tena yāpanaṁ
  yathābalasantoso nāMa.
       Manāpaṁ aññassa datvā attanā 1- yena kenaci yāpanaṁ
  yathāsāruppasantoso nāMa.
       "kattha Udakaṁ manāpaṁ, kattha amanāpan"ti avicāretvā yena kenaci
  dhovanūpakena udakena dhovanaṁ udakasantoso nāMa.
       Paṇḍumattikagerukapūtitiṇapaṇṇarasasaṅkiliṭṭhāni pana udakāni vajjetuṁ
  vaṭṭati.
       Dhovantassa pana muggarādīhi apaharitvā hatthehi madditvā dhovanaṁ
  dhovanasantoso nāMa. Tathā asujjhantaṁ paṇṇāni pakkhipitvā tāpitaudakenāpi
  dhovituṁ vaṭṭati.
       Evaṁ dhovitvā karontassa idaṁ thūlaṁ, idaṁ sukhumanti akopetvā
  pahonakanīhāreneva karaṇaṁ karaṇasantoso nāMa.
       Timaṇḍalapaṭicchādanamattasseva karaṇaṁ parimāṇasantoso nāMa.
       Cīvarakaraṇatthāya pana manāpaṁ suttaṁ pariyesissāmīti avicaritvā
  rathikādīsu vā devaṭṭhāne vā āharitvāva pādamūle vā ṭhapitaṁ yaṅkiñcideva
  suttaṁ gahetvā karaṇaṁ suttasantoso nāMa.

  *  *  *  *  *  *
  Footnote: 1 chaṂa., i. attano.
-------------------------------------------------
[page 209]
       Kusibandhanakāle pana aṅgulamatte sattavāre vijjhitabbaṁ, evaṁ
  karontassa hi yo bhikkhu sahāyo na hoti, tassa vattabhedopi natthi.
  Tiaṅgulamatte 1- pana sattavāre vijjhitabbaṁ, evaṁ karontassa maggapaṭipannenāpi
  sahāyena bhavitabbaṁ. Yo na hoti, tassa vattabhedo. Ayaṁ sibbanasantoso nāMa.
       Rajantena pana kāḷakacchakādīni pariyesantena na caritabbaṁ. 2-
  Somavakkalādīsu yaṁ labhati, tena rajitabbaṁ. Alabhantena pana manussehi araññe
  vākaṁ gahetvā chaḍḍitarajanaṁ vā bhikkhūhi pacitvā chaḍḍitakasaṭaṁ vā gahetvā
  rajitabbaṁ, ayaṁ rajanasantoso nāMa.
       Nīlakaddamakāḷasāmesu yaṅkiñci gahetvā hatthipiṭṭhe nisinnassa
  paññāyamānakappakaraṇaṁ kappasantoso nāMa.
       Hirikopinapaṭicchādanamattavasena paribhuñjanaṁ paribhogasantoso nāMa.
       Dussampana labhitvā suttaṁ vā sūciṁ vā kārakaṁ vā alabhantena
  ṭhapetuṁ vaṭṭati, labhantena na vaṭṭati. Katampi sace antevāsikādīnaṁ dātukāmo
  hoti, te ca asannihitā yāva āgamanā ṭhapetuṁ vaṭṭati. Āgatamattesu dātabbaṁ.
  Dātuṁ asakkontena adhiṭṭhātabbaṁ. Aññasmiṁ cīvare sati paccattharaṇampi
  adhiṭṭhātuṁ vaṭṭati. Anadhiṭṭhitameva hi sannidhi hotiyeva. Adhiṭṭhitaṁ na hotīti
  mahāsivatthero 3- āha. Ayaṁ sannidhiparivajjanasantoso nāMa.
       Visajjantena pana mukhaṁ oloketvā na dātabbaṁ. Sārāṇīyadhamme
  ṭhatvā visajjitabbanti ayaṁ visajjanasantoso nāMa.
       Cīvarapaṭisaṁyuttāni dhutaṅgāni nāma paṁsukūlikaṅgañceva tecīvarikaṅgañca.
  Tesaṁ vitthārakathā visuddhimaggato veditabbā. Iti cīvarasantosamahāariyavaṁsaṁ
  pūrayamāno bhikkhu imāni dve dhutaṅgāni gopeti. Imāni gopento
  cīvarasantosamahāariyavaṁsavasena santuṭṭho hoti.

  *  *  *  *  *  *
  Footnote: 1 Sī. dvaṅgulamatte 2 chaṂa. rajitabbaṁ 3 chaṂa. mahāsīvatthero
-------------------------------------------------
[page 210]
       Vaṇṇavādīti eko santuṭṭhova hoti, santosassa vaṇṇaṁ na katheti,
  eko na santuṭṭho hoti, santosassa vaṇṇaṁ katheti, eko neva santuṭṭho
  hoti, na santosassa vaṇṇaṁ katheti, eko santuṭṭho ceva hoti, santosassa
  ca vaṇṇaṁ katheti, taṁ dassetuṁ "itarītaracīvarasantuṭṭhiyā ca vaṇṇavādī"ti vuttaṁ.
       Anesananti dūteyyapahīnagamanānuyogappabhedaṁ nānappakāraṁ anesanaṁ.
  Appaṭirūpanti ayuttaṁ. Aladdhā cāti alabhitvā. Yathā ekacco "kathaṁ nu kho
  cīvaraṁ labhissāmī"ti puññavantehi bhikkhūhi saddhiṁ ekato hutvā kohaññaṁ
  karonto uttassati paritassati, santuṭṭho bhikkhu evaṁ aladdhā ca cīvaraṁ na
  paritassati. Laddhā cāti dhammena samena labhitvā. Agadhitoti vigatalobhagiddho.
  Amucchitoti adhimattataṇhāya mucchaṁ anāpanno. Anajjhāpannoti taṇhāya
  anotthaṭo apariyonaddho. Ādīnavadassāvīti anesanāpattiyañca gadhitalābhaparibhoge 1-
  ca ādīnavaṁ passamāno. Nissaraṇapaññoti "yāvadeva sītassa paṭighātāyā"ti 2-
  vuttaṁ nissaraṇameva pajānanto.
       Itarītaracīvarasantuṭṭhiyāti yena kenaci cīvarena santuṭṭhiyā.
  Nevattānukkaṁsetīti "ahaṁ paṁsukūliko, mayā upasampadamāḷeyeva paṁsukūlikaṅgaṁ gahitaṁ,
  ko mayā sadiso atthī"ti attukkaṁsanaṁ na karoti. Na paraṁ vambhetīti "ime
  panaññe bhikkhū na paṁsukūlikā"ti vā "paṁsukūlikaṅgamattampi etesaṁ natthī"ti vā
  evaṁ paraṁ na vambheti. Yo hi tattha dakkhoti yo tasmiṁ cīvarasantose,
  vaṇṇavāditādīsu vā dakkho cheko byatto. Analasoti sātaccakiriyāya
  ālasiyavirahito. Sampajāno paṭissatoti sampajānanapaññāya ceva satiyā ca
  yutto. Ariyavaṁse ṭhitoti ariyavaṁse patiṭṭhito. (9-1)
       Itarītarena piṇḍapātenāti yena kenaci piṇḍapātena. Etthāpi
  piṇḍapāto jānitabbo, piṇḍapātakkhettaṁ jānitabbaṁ, piṇḍapātasantoso
  jānitabbo, piṇḍapātapaṭisaṁyuttaṁ dhutaṅgaṁ jānitabbaṁ. Tattha piṇḍapātoti

  *  *  *  *  *  *
  Footnote: 1 chaṂa. gedhītalābhaparibhoge 2 Maṃū. sabbāsavasaṁvarasutta 12/23/14
-------------------------------------------------
[page 211]
  "odano Kummāso sattu maccho maṁsaṁ khīraṁ dadhi sappi navanītaṁ telaṁ madhu
  phānitaṁ yāgu khādanīyaṁ sāyanīyaṁ lehanīyan"ti soḷasa piṇḍapātā.
       Piṇḍapātakkhettanti saṁghabhattaṁ, uddesabhattaṁ, nimantanaṁ, salākabhattaṁ,
  pakkhikaṁ, uposathikaṁ, pāṭipadikaṁ, āgantukabhattaṁ, gamikabhattaṁ, gilānabhattaṁ,
  gilānūpaṭṭhākabhattaṁ, dhurabhattaṁ, kuṭibhattaṁ, vārabhattaṁ, vihārabhattanti paṇṇarasa
  piṇḍapātakkhettāni.
       Piṇḍapātasantosoti piṇḍapāte vitakkasantoso, gamanasantoso,
  pariyesanasantoso, paṭilābhasantoso, paṭiggahaṇasantoso, mattapaṭiggahaṇasantoso,
  loluppavivajjanasantoso, yathālābhasantoso, yathābalasantoso, yathāsāruppasantoso,
  upakārasantoso, parimāṇasantoso, paribhogasantoso, sannidhiparivajjanasantoso,
  visajjanasantosoti paṇṇarasa santosā.
       Tattha sādako bhikkhu mukhaṁ dhovitvā vitakketi. Piṇḍapātikena pana
  gaṇena saddhiṁ carakena 1- sāyaṁ therūpaṭṭhānakāle "sve kattha piṇḍāya
  carissāmāti asukagāme bhante"ti ettakaṁ cintetvā tato paṭṭhāya na
  vitakketabbaṁ. Ekacārikena vitakkamāḷake ṭhatvā vitakketabbaṁ. Tato paraṁ
  vitakkento ariyavaṁsā cuto hoti paribāhiro. Ayaṁ vitakkasantoso nāMa.
       Piṇḍāya pavisantena pana 2- "kuhiṁ labhissāmī"ti acintetvā
  kammaṭṭhānasīsena gantabbaṁ. Ayaṁ gamanasantoso nāMa.
       Pariyesantena yaṁ vā taṁ vā aggahetvā lajjiṁ pesalameva gahetvā
  pariyesitabbaṁ. Ayaṁ pariyesanasantoso nāMa.
       Dūratova āhariyamānaṁ disvā "etaṁ manāpaṁ, etaṁ amanāpan"ti
  cittaṁ na uppādetabbaṁ. Ayaṁ paṭilābhasantoso nāMa.
       "idaṁ Manāpaṁ gaṇhissāmi, idaṁ amanāpaṁ na gaṇhissāmī"ti
  acintetvā yaṅkiñci yāpanamattaṁ gahetabbameva, ayaṁ paṭiggahaṇasantoso nāMa.

  *  *  *  *  *  *
  Footnote: 1 chaṂa., i. caratā 2 chaṂa. pana saddo na dissati
-------------------------------------------------
[page 212]
       Ettha pana deyyadhammo bahu, dāyako appaṁ dātukāmo, appaṁ
  gahetabbaṁ. Deyyadhammo bahu, dāyakopi bahuṁ dātukāmo, pamāṇeneva gahetabbaṁ.
  Deyyadhammo na bahu, dāyakopi appaṁ dātukāmo, appaṁ gahetabbaṁ. Deyyadhammo
  na bahu. Dāyako pana bahuṁ dātukāmo, pamāṇeneva gahetabbaṁ. Paṭiggahaṇasmiñhi
  mattaṁ ajānanto manussānaṁ pasādaṁ makkheti, saddhādeyyaṁ vinipāteti, sāsanaṁ
  na karoti, vijātamātuyāpi cittaṁ gahetuṁ na sakkoti. Iti mattaṁ jānitvāva
  paṭiggahetabbanti ayaṁ mattapaṭiggahaṇasantoso nāMa.
       Aḍḍhakulāniyeva 1- agantvā dvārapaṭipāṭiyā gantabbaṁ. Ayaṁ
  loluppavivajjanasantoso nāMa. Yathālābhasantosādayo cīvare vuttanayāeva.
       Piṇḍapātaṁ paribhuñjitvā samaṇadhammaṁ anupālessāmīti evaṁ upakāraṁ
  ñatvā paribhuñjanaṁ upakārasantoso nāMa.
       Pattaṁ pūretvā ānītaṁ na paṭiggahetabbaṁ, anupasampanne sati
  tena gāhāpetabbaṁ, asati harāpetvā paṭiggahaṇamattaṁ gahetabbaṁ. Ayaṁ
  parimāṇasantoso nāMa.
       "jighacchāya Paṭivinodanaṁ idamettha nissaraṇan"ti evaṁ paribhuñjanaṁ
  paribhogasantoso nāMa.
       Nidahitvā nidahitvā na paribhuñjitabbaṁ. Ayaṁ sannidhiparivajjanasantoso
  nāMa.
       Mukhaṁ anoloketvā sārāṇīyadhamme ṭhitena visajjetabbaṁ. Ayaṁ
  visajjanasantoso nāMa.
       Piṇḍapātapaṭisaṁyuttāni pana pañca dhutaṅgāni piṇḍapātikaṅgaṁ
  sapadānacārikaṅgaṁ ekāsanikaṅgaṁ pattapiṇḍikaṅgaṁ khalupacchābhattikaṅganti. Tesaṁ
  vitthārakathā visuddhimagge vuttā. Iti piṇḍapātasantosamahāariyavaṁsaṁ pūrayamāno
  bhikkhu imāni pañca dhutaṅgāni gopeti. Imāni gopento

  *  *  *  *  *  *
  Footnote: 1 chaṂa. saddhakulāniyeva.
-------------------------------------------------
[page 213]
  Piṇḍapātasantosamahāariyavaṁsena santuṭṭho hoti. "vaṇṇavādī"ti Ādīni vuttanayeneva
  veditabbāni. (9-2)
       Senāsanenāti idha senāsanaṁ jānitabbaṁ, senāsanakkhettaṁ jānitabbaṁ,
  senāsanasantoso jānitabbo, senāsanapaṭisaṁyuttaṁ dhutaṅgaṁ jānitabbaṁ.
       Tattha senāsananti mañco, pīṭhaṁ, bhisī, bimbohanaṁ, vihāro,
  aḍḍhayogo, pāsādo, hammiyaṁ, guhā, leṇaṁ, aṭṭo, māḷo, veḷugumbo,
  rukkhamūlaṁ, yattha vā pana bhikkhū paṭikkamantīti imāni paṇṇarasa senāsanāni.
       Senāsanakkhettanti "saṁghato vā gaṇato vā ñātito vā mittato
  vā attano vā dhanena paṁsukūlaṁ vā"ti cha khettāni.
       Senāsanasantosoti senāsane vitakkasantosādayo paṇṇarasa
  santosā. Te piṇḍapāte vuttanayeneva veditabbāni.
       Senāsanapaṭisaṁyuttāni pana pañca dhutaṅgāni āraññikaṅgaṁ, rukkhamūlikaṅgaṁ,
  abbhokāsikaṅgaṁ, sosānikaṅgaṁ, yathāsanthatikaṅganti. Tesaṁ vitthārakathā visuddhimagge
  vuttā. Iti senāsanasantosamahāariyavaṁsaṁ pūrayamāno bhikkhu imāni pañca
  dhutaṅgāni gopeti. Imāni gopento senāsanasantosamahāariyavaṁsena santuṭṭho
  hoti. (9-3)
       Gilānapaccayo pana piṇḍapāteyeva paviṭṭho. Tattha
  yathālābhayathābalayathāsāruppasantoseneva santusitabbaṁ. Nesajjikaṅgaṁ bhāvanārāmāriyavaṁsaṁ
  bhajati. Vuttampi cetaṁ
            pañca senāsane vuttā pañca āhāranissitā
            eko viriyasaṁyutto dve ca cīvaranissitāti
       iti āyasmā dhammasenāpati sāriputtatthero mahāpaṭhaviṁ 1- pattharamāno
  viya sāgarakucchiṁ pūrayamāno viya ākāsaṁ vitthārayamāno viya ca paṭhamaṁ

  *  *  *  *  *  *
  Footnote: 1 chaṂa., i. paṭhaviṁ.
-------------------------------------------------
[page 214]
  Cīvarasantosāriyavaṁsaṁ kathetvā candaṁ uṭṭhāpento viya suriyaṁ ullaṅghento viya
  ca dutiyaṁ piṇḍapātasantosa 1- ariyavaṁsaṁ 2- kathetvā sineruṁ ukkhipanto viya
  tatiyaṁ senāsanasantosāriyavaṁsaṁ kathetvā idāni sahassanayapaṭimaṇḍitaṁ catutthaṁ
  bhāvanārāmāriyavaṁsaṁ kathetuṁ puna ca paraṁ āvuso bhikkhu pahānārāmo hotīti
  desanaṁ ārabhi.
       Tattha āramanaṁ ārāmo, abhiratīti attho. Pañcavidhe pahāne
  ārāmo assāti pahānārāmo. Kāmacchandaṁ pajahanto ramati, nekkhammaṁ bhāvento
  ramati, byāpādaṁ pajahanto ramati .pe. Sabbakilese pajahanto ramati,
  arahattamaggaṁ bhāvento ramatīti evaṁ pahāne ratoti pahānarato. Vuttanayeneva
  bhāvanāya ārāmo assāti bhāvanārāmo. Bhāvanāya ratoti bhāvanārato.
       Imesu pana catūsu ariyavaṁsesu purimehi tāva 3- tīhi terasannaṁ
  dhutaṅgānaṁ catupaccayasantosassa ca vasena sakalaṁ vinayapiṭakaṁ kathitaṁ hoti.
  Bhāvanārāmena avasesaṁ piṭakadvayaṁ kathitaṁ hoti. 4- Imampana bhāvanārāmāriyavaṁsaṁ 5-
  kathentena bhikkhunā paṭisambhidāmagge nekkhammapāliyā kathetabbo. Dīghanikāye
  dasuttarasuttantapariyāyena kathetabbo. Majjhimanikāye satipaṭṭhānasuttantapariyāyena
  kathetabbo. Abhidhamme niddesapariyāyena kathetabbo.
       Tattha paṭisambhidāmagge nekkhammapāliyāti so nekkhammaṁ bhāvento
  ramati, kāmacchandaṁ pajahanto ramati. Abyāpādaṁ, byāpādaṁ. Ālokasaññaṁ, thīnamiddhaṁ.
  Avikkhepaṁ, uddhaccaṁ. Dhammavavaṭṭhānaṁ, vicikicchaṁ. Ñāṇaṁ, avijjaṁ. Pāmujjaṁ,
  aratiṁ. Paṭhamajjhānaṁ, pañca nīvaraṇe. Dutiyajjhānaṁ, vitakkavicāre. Tatiyajjhānaṁ,
  pītiṁ. Catutthajjhānaṁ, sukhadukkhe. Ākāsānañcāyatanasamāpattiṁ bhāvento ramati, rūpasaññaṁ
  paṭighasaññaṁ nānattasaññaṁ pajahanto ramati. Viññāṇañcāyatanasamāpattiṁ .pe.
  Nevasaññānāsaññāyatanasamāpattiṁ bhāvento ramati, ākiñcaññāyatanasaññaṁ
  pajahanto ramati.

  *  *  *  *  *  *
  Footnote: 1 chaṂa., i. piṇḍapātasantosaṁ. 2 chaṂa., ariyavaṁsaṁ na dissati.
  3 chaṂa. tāva na dissati, 4 cha,Ma., i. kathitaṁ hoti na dissati.
  5 chaṂa., i. bhāvanārāmataṁ.
-------------------------------------------------
[page 215]
       Aniccānupassanaṁ bhāvento ramati, niccasaññaṁ pajahanto ramati.
  Dukkhānupassanaṁ, sukhasaññaṁ. Anattānupassanaṁ, attasaññaṁ. Nibbidānupassanaṁ, nandiṁ.
  Virāgānupassanaṁ, rāgaṁ. Nirodhānupassanaṁ, samudayaṁ. Paṭinissaggānupassanaṁ, ādānaṁ.
  Khayānupassanaṁ, ghanasaññaṁ. Vayānupassanaṁ, āyūhanaṁ. Vipariṇāmānupassanaṁ, dhuvasaññaṁ.
  Animittānupassanaṁ, nimittaṁ. Appaṇihitānupassanaṁ, paṇidhiṁ. Suññatānupassanaṁ,
  abhinivesaṁ. Adhipaññādhammavipassanaṁ, sārādānābhinivesaṁ. Yathābhūtañāṇadassanaṁ,
  sammohābhinivesaṁ. Ādīnavānupassanaṁ, ālayābhinivesaṁ. Paṭisaṅkhānupassanaṁ,
  appaṭisaṅkhaṁ. Vivaṭṭānupassanaṁ, saṁyogābhinivesaṁ. Sotāpattimaggaṁ, diṭṭhekaṭṭhe
  kilese. Sakadāgāmimaggaṁ, oḷārike kilese. Anāgāmimaggaṁ, aṇusahagate
  kilese. Arahattamaggaṁ bhāvento ramati, sabbakilese pajahanto ramatīti evaṁ
  paṭisambhidāmagge nekkhammapāliyā kathetabbo.
       Dīghanikāye dasuttarasuttantapariyāyena kathetabboti 1- ekaṁ dhammaṁ
  bhāvento ramati, ekaṁ dhammaṁ pajahanto ramati .pe. Dasa dhamme bhāvento
  ramati, dasa dhamme pajahanto ramati. Katamaṁ ekaṁ dhammaṁ bhāvento ramati.
  Kāyagatāsatiṁ sātasahagataṁ. Imaṁ ekaṁ dhammaṁ bhāvento ramati. Katamaṁ ekaṁ dhammaṁ
  pajahanto ramati. Asmimānaṁ. Imaṁ ekaṁ dhammaṁ pajahanto ramati. Katame dve
  dhamme .pe. Katame dasa dhamme bhāvento ramati. Dasa kasiṇāyatanāni. Ime
  dasa dhamme bhāvento ramati. Katame dasa dhamme pajahanto ramati. Dasa micchatte.
  Ime dasa dhamme pajahanto ramati. Evaṁ kho bhikkhave bhikkhu bhāvanārāmo hotīti
  evaṁ dīghanikāye dasuttarasuttantapariyāyena kathetabbo.
       Majjhimanikāye satipaṭṭhānasuttantapariyāyena kathetabboti 2- ekāyano
  ayaṁ 3- bhikkhave maggo .pe. Yāvadeva ñāṇamattāya paṭissatimattāya anissito
  ca viharati na ca kiñci loke upādiyati. Evampi bhikkhave bhikkhu bhāvanārāmo
  hoti bhāvanārato, pahānārāmo hoti pahānarato. Puna caparaṁ bhikkhave bhikkhu
  gacchanto vā gacchāmīti pajānāti .pe. Puna caparaṁ bhikkhave bhikkhu seyyathāpi
  passeyya sarīraṁ sivaṭṭhikāya chaḍḍitaṁ .pe. Pūtīni cuṇṇakajātāni. So imameva

  *  *  *  *  *  *
  Footnote: 1 chaṂa., i. kathetabbo... na dissati. 2 chaṂa., i. kathetabbo na dissati
  3 chaṂa. ayaṁ na dissati.
-------------------------------------------------
[page 216]
  Kāyaṁ upasaṁharati, ayampi kho kāyo evaṁdhammo evaṁbhāvī evaṁanatītoti. Iti
  ajjhattaṁ vā kāye kāyānupassī viharati .pe. Evaṁpi kho bhikkhave bhikkhu
  bhāvanārāmo hotīti evaṁ majjhimanikāye satipaṭṭhānasuttantapariyāyena
  kathetabbo.
       Abhidhamme niddesapariyāyenāti sabbepi saṅkhate dhamme 1- aniccato
  dukkhato rogato gaṇḍato .pe. Saṅkilesikadhammato passanto ramati. Ayaṁ kho
  bhikkhave bhikkhu bhāvanārāmato hotīti evaṁ niddesapariyāyena kathetabbo.
       Neva attānukkaṁsetīti ajja me saṭṭhī vā sattati vā vassāni
  aniccaṁ dukkhaṁ anattāti vipassanāya kammaṁ karontassa, ko mayā sadiso atthīti
  evaṁ attukkaṁsanaṁ na karoti. Na paraṁvambhetīti aniccaṁ dukkhaṁ anattāti 2-
  vipassanāmattakampi natthi, kiṁ ime visaṭṭhakammaṭṭhānā carantīti evaṁ paravambhanaṁ na
  karotīti. Sesaṁ vuttanayameva. (9-4)
       [310] Padhānānīti uttamaviriyāni. Saṁvarapadhānanti cakkhvādīni
  saṁvarantassa uppannaviriyaṁ. Pahānapadhānanti kāmavitakkādayo pajahantassa
  uppannaviriyaṁ. Bhāvanāpadhānanti bojjhaṅge bhāventassa uppannaviriyaṁ.
  Anurakkhanāpadhānanti samādhinimittaṁ anurakkhanatassa uppannaviriyaṁ. (10-1)
       Vivekanissitanti ādīsu viveko virāgo nirodhoti tīṇipi nibbānassa
  nāmāni. Nibbānañhi upadhivivekattā viveko. Taṁ āgamma rāgādayo virajjantīti
  virāgo. Nirujjhantīti nirodho. Tasmā "vivekanissitan"ti ādīsu ārammaṇavasena
  vā adhigantabbavasena vā nibbānanissitanti attho. Vossaggapariṇāminti ettha
  dve vossaggā pariccāgavossaggo ca pakkhandanavossaggo ca. Tattha vipassanā
  tadaṅgavasena kilese ca khandhe ca pariccajatīti pariccāgavossaggo. Maggo
  ārammaṇavasena nibbānaṁ pakkhandatīti pakkhandanavossaggo. Tasmā
  vossaggapariṇāminti yathā bhāviyamāno satisambojjhaṅgo vossaggatthāya pariṇāmati,
  vipassanābhāvañca maggabhāvañca pāpuṇāti, evaṁ bhāvetīti ayamettha attho. Sesapadesupi
  eseva nayo. (10-3)

  *  *  *  *  *  *
  Footnote: 1 chaṂa. dhamme na dissati. 2 chaṂa., i. anattā na dissati.
-------------------------------------------------
[page 217]
       Bhaddakanti bhaddakaṁ samādhinimittaṁ vuccati. Aṭṭhikasaññādivasena adhigato
  samādhiyeva. Anurakkhatīti samādhiparipanthikadhamme 1- rāgadosamohe sodhento rakkhati.
  Ettha ca aṭṭhikasaññādikā pañceva saññā vuttā. Imasmiṁ pana ṭhāne dasapi
  asubhāni vitthārena 2- kathetabbāni. Tesaṁ vitthāro visuddhimagge vuttoyeva.
  (10-4)
       Dhamme ñāṇanti ekapaṭivedhavasena catusaccadhamme ñāṇaṁ catusaccabbhantare
  nirodhadhamme ñāṇañca. Yathāha "tattha katamaṁ dhamme ñāṇaṁ, catūsu
  maggesu catūsu phalesu ñāṇan"ti. 3- Anvaye ñāṇanti cattāri saccāni paccakkhato
  disvā yathā idāni, evaṁ atītepi anāgatepi imeyeva pañcakkhandhā dukkhasaccaṁ,
  ayameva taṇhā samudayasaccaṁ, ayameva nirodho nirodhasaccaṁ, ayameva maggo
  maggasaccanti evaṁ tassa ñāṇassa anugatiyaṁ ñāṇaṁ. Tenāha "so iminā
  dhammena ñātena diṭṭhena pattena viditena pariyogāḷhena atītānāgate nayaṁ
  netī"ti. 3- Pariye ñāṇanti paresaṁ cittaparicchede ñāṇaṁ. Yathāha "tattha katamaṁ
  paricchede ñāṇaṁ, idha bhikkhu parasattānaṁ parapuggalānaṁ cetasā ceto paricca
  pajānātī"ti 4- vitthāretabbaṁ. Ṭhapetvā pana imāni tīṇi ñāṇāni avasesaṁ
  sammatiñāṇaṁ 5- nāMa. Yathāha "tattha katamaṁ sammatiñāṇaṁ, ṭhapetvā dhamme ñāṇaṁ
  ṭhapetvā anvaye ñāṇaṁ ṭhapetvā paricchede ñāṇaṁ avasesaṁ sammatiñāṇan"ti. 6- (11)
       Dukkhe ñāṇādīhi arahattaṁ pāpetvā ekassa bhikkhuno nigamanaṁ
  catusaccakammaṭṭhānaṁ kathitaṁ. Tattha dve saccāni vaṭṭaṁ, dve vivaṭṭaṁ, vaṭṭe
  abhiniveso hoti, no vivaṭṭe. Dvīsu saccesu ācariyasantike pariyattiṁ uggahetvā
  kammaṁ karoti, dvīsu saccesu "nirodhasaccaṁ nāma sundaraṁ 7- iṭṭhaṁ kantaṁ manāpaṁ,
  maggasaccaṁ nāma iṭṭhaṁ kantaṁ manāpan"ti savanavasena kammaṁ karoti. Dvīsu
  saccesu uggahaparipucchāsavanadhāraṇasammasanapaṭivedho vaṭṭati, dvīsu savanapaṭivedho
  vaṭṭati. Tīṇi kiccavasena paṭivijjhati, ekaṁ ārammaṇavasena. Dve saccāni
  duddasattā gambhīrāni, dve gambhīrattā duddasāni. (12)

  *  *  *  *  *  *
  Footnote: 1 chaṂa. paripandhakadhamme, Sī. pāripakkhikadhamme 2 chaṂa. vitthāretvā.
  3 abhi. vi. 35/796/400 4 abhi. vi. 35/796/401
  5 chaṂa., i. sammutiñāñaṁ, evamuparipi. 6 abhi. vi. 35/796/402
  7 chaṂa., i. sundaraṁ na dissati.
-------------------------------------------------
[page 218]
                       Sotāpattiyaṅgādicatukkavaṇṇanā
       [311] Sotāpattiyaṅgānīti sotāpattiyā aṅgāni, sotāpattimaggassa
  paṭilābhakāraṇānīti attho. Sappurisasaṁsevoti buddhādīnaṁ sappurisānaṁ upasaṅkamitvā
  sevanaṁ. Saddhammassavananti sappāyassa tepiṭakassa dhammassa savanaṁ. Yonisomanasikāroti
  aniccādivasena manasikāro. Dhammānudhammapaṭipattīti lokuttaradhammassa
  anudhammabhūtāya pubbabhāgapaṭipattiyā paṭipajjanaṁ. (13)
       Aveccappasādenāti acalappasādena. "itipi So bhagavā"ti ādīni
  visuddhimagge vitthāritāni. Phaladhātuāhāracatukkāni uttānatthāneva. Apicettha
  lūkhapaṇītavatthuvasena oḷārikasukhumatā veditabbā. (14-17)
       Viñañāṇaṭṭhitiyoti viññāṇaṁ etāsu tiṭṭhatīti viññāṇaṭṭhitiyo.
  Ārammaṇaṭṭhitivasenetaṁ vuttaṁ. Rūpūpāyanti rūpaṁ upagataṁ hutvā.
  Pañcavokārabhavasmiñhi abhisaṅkhāraviññāṇaṁ rūpakkhandhaṁ nissāya tiṭṭhati. Taṁ sandhāyetaṁ
  vuttaṁ. Rūpārammaṇanti rūpakkhandhagocaraṁ. Rūpappatiṭṭhanti rūpe patiṭṭhitaṁ hutvā.
  Nandūpasecananti lobhasahagatasampayuttāya nandiyāva upasitaṁ 1- hutvā. Itaraṁ
  upanissayakoṭiyā. Vuḍḍhiṁ viruḷhiṁ vepullaṁ āpajjatīti saṭṭhīpi sattatipi vassāni
  evaṁ pavattamānaṁ vuḍḍhiṁ viruḷhiṁ vepullaṁ āpajjati. Vedanūpāyādīsupi eseva nayo.
  Imehi pana tīhi padehi catuvokārabhave abhisaṅkhāraviññāṇaṁ vuttaṁ. Tassa yāvatāyukaṁ
  patattanavasena vuḍḍhiṁ viruḷhiṁ vepullaṁ āpajjanā veditabbā. Catukkavasena pana desanāya
  āgatattā viññāṇūpāyanti na vuttaṁ. Evaṁ vuccamāno 2- ca "katamaṁ nu kho ettha
  kammaviññāṇaṁ, katamaṁ vipākaviññāṇan"ti sammohova bhaveyya, tasmāpi na vuttaṁ.
  Agatigamanāni vitthāritāneva. (18-19)
       Cīvarahetūti kattha manāpaṁ cīvaraṁ labhissāmīti cīvarakāraṇā uppajjati.
  Itibhavābhavahetūti ettha itīti nidassane 3- nipāto. Yathā cīvarādihetu, evaṁ

  *  *  *  *  *  *
  Footnote: 1 chaṂa. upasittaṁ 2 chaṂa. vuccamāne 3 chaṂa. nidassanatthe
-------------------------------------------------
[page 219]
  Bhavābhavahetūpīti attho. Bhavābhavoti cettha paṇītapaṇītatarāni telamadhuphāṇitādīni
  adhippetāni. Imesaṁ pana catunnaṁ taṇhuppādānaṁ pahānatthāya paṭipāṭiyāva
  cattāro ariyavaṁsā desitāti veditabbā. Paṭipadācatukkaṁ heṭṭhā vuttameva.
  Akkhamādīsu padhānakaraṇakāle sītādīni na khamatīti akkhamā. Khamatīti khamā.
  Indriyadamanaṁ damā. "uppannaṁ Kāmavitakkaṁ nādhivāsetī"ti 1- ādinā nayena
  vitakkasamanaṁ samā. (20-22)
       Dhammapadānīti dhammakoṭṭhāsāni. Anabhijjhā dhammapadannāma alobho
  vā alobhasīsena adhigatajjhānavipassanāmaggaphalanibbānāni vā. Abyāpādo
  dhammapadannāma akopo vā mettāsīsena adhigatajjhānādīni vā. Sammāsati
  dhammapadannāma supaṭṭhitassati vā satisīsena adhigatajjhānādīni vā. Sammāsamādhi
  dhammapadannāma samāpatti vā aṭṭhasamāpattivasena adhigatajjhānavipassanāmaggaphalanibbānāni
  vā. Dasāsubhavasena vā adhigatajjhānādīni anabhijjhā dhammapadaṁ. Catubrahmavihāravasena
  adhigatāni abyāpādo dhammapadaṁ. Dasānussatiāhārepaṭikūlasaññāvasena
  adhigatāni sammāsati dhammapadaṁ. Dasakasiṇāanāpānavasena adhigatāni
  sammāsamādhi dhammapadanti. (23)
       Dhammasamādānesu paṭhamaṁ acelakapaṭipadā. Dutiyaṁ tibbakilesassa arahattaṁ
  gahetuṁ asakkontassa assumukhassāpi rudato parisuddhabrahmacariyacaraṇaṁ. Tatiyaṁ
  kāmesu pātabyatā. Catutthaṁ cattāro paccaye alabhamānassāpi jhānavipassanāvasena
  sukhasamaṅgino sāsanabrahmacariyaṁ. (24)
       Dhammakkhandhāti ettha guṇaṭṭho khandhaṭṭho. Sīlakkhandhoti sīlaguṇo.
  Ettha ca phalasīlaṁ adhippetaṁ. Sesapadesupi eseva nayo. Iti catūsupi ṭhānesu
  phalameva vuttaṁ. (25)
       Balānīti upatthambhanaṭṭhena akampiyaṭṭhena ca balāni. Tesaṁ paṭipakkhehi
  kosajjādīhi akampanīyatā veditabbā. Sabbānipi samathavipassanāmaggavasena
  lokiyalokuttarāneva kathitāni. (26)

  *  *  *  *  *  *
  Footnote: 1 Maṃū. sabbāsavasaṁvarasutta 12/26/15
-------------------------------------------------
[page 220]
       Adhiṭṭhānānīti ettha adhīti upasaggamattaṁ. Atthato pana tena vā
  tiṭṭhanti, tattha vā tiṭṭhanti, ṭhānameva vā taṁ taṁ guṇādhikānaṁ purisānaṁ
  adhiṭṭhānaṁ, paññāva adhiṭṭhānaṁ paññādhiṭṭhānaṁ. Ettha ca paṭhamena aggaphalapaññā.
  Dutiyena vacīsaccaṁ. Tatiyena āmisapariccāgo. Catutthena kilesūpasamo kathitoti
  veditabbo. Paṭhamena vā 1- kammassakatapaññaṁ vipassanāpaññaṁ vā ādiṁ katvā
  phalapaññā kathitā. Dutiyena vacīsaccaṁ ādiṁ katvā paramatthasaccaṁ nibbānaṁ. Tatiyena
  āmisapariccāgaṁ ādiṁ katvā aggamaggena kilesapariccāgo. Catutthena
  samāpattivikkhambhite kilese ādiṁ katvā aggamaggena kilesavūpasamo. Paññādhiṭṭhānena
  vā ekena arahattaphalapaññā kathitā. Sesehi paramatthasaccaṁ. Saccādhiṭṭhānena
  vā ekena paramatthasaccaṁ kathitaṁ. Sesehi arahattaphalapaññāti mūsiyābhayatthero 2-
  āha. (27)
                       Pañhabyākaraṇādicatukkavaṇṇanā
       [312] Pañhabyākaraṇāni mahāpadesakathāya vitthāritāneva. (28)
       Kaṇhanti kāḷakaṁ dasākusalakammapathakammaṁ. Kaṇhavipākanti apāye
  nibbattanato kāḷakavipākaṁ. Sukkanti paṇḍaraṁ dasakusalakammapathakammaṁ. 3- Sukkavipākanti
  sagge nibbattanato paṇḍaravipākaṁ. Kaṇhasukkanti missakakammaṁ. Kaṇhasukkavipākanti
  sukhadukkhavipākaṁ. Missakakammañhi katvā akusalena tiracchānayoniyaṁ
  maṅgalahatthiṭṭhānādīsu uppanno kusalena pavatte sukhaṁ vediyati. Kusalena rājakulepi
  nibbatto akusalena pavatte dukkhaṁ vediyati. Akaṇhāsukkanti kammakkhayakaraṁ
  catumaggañāṇaṁ adhippetaṁ. Tañhi yadi kaṇhaṁ bhaveyya, kaṇhavipākaṁ dadeyya. Yadi
  sukkaṁ bhaveyya. Sukkavipākaṁ dadeyya. Ubhayavipākassa pana adānato
  akaṇhāsukkavipākattā akaṇhaṁ asukkanti ayamettha attho. (29)
       Sacchikaraṇīyāti paccakkhakaraṇena ceva paṭilābhena ca sacchikātabbā.
  Cakkhunāti dibbacakkhunā. Kāyenāti sahajātanāmakāyena. Paññāyāti
  arahattaphalañāṇena. (30)

  *  *  *  *  *  *
  Footnote: 1 chaṂa. paṭhmena ca 2 chaṂa., i. mūsikābhayatthero 3 chaṂa., i. kusalakammapathakammaṁ.
-------------------------------------------------
[page 221]
       Oghāti vaṭṭasmiṁ satte ohananti osīdāpentīti oghā. Tattha
  pañcakāmaguṇiko rāgo kāmogho. Rūpārūpabhavesu chandarāgo bhavogho. Tathā
  jhānanikkanti sassatadiṭṭhisahagato ca rāgo. Dvāsaṭṭhidiṭṭhiyo diṭṭhogho. (31)
       Vaṭṭasmiṁ yojentīti yogā. Te oghā viya veditabbā. (32)
       Visaṁyojentīti visaṁyogā. Tattha asubhajjhānaṁ kāmayogavisaṁyogo. Taṁ
  pādakaṁ katvā adhigato anāgāmimaggo ekanteneva kāmayogavisaṁyogo nāMa.
  Arahattamaggo bhavayogavisaṁyogo nāMa. Sotāpattimaggo diṭṭhiyogavisaṁyogo nāMa.
  Arahattamaggo avijjāyogavisaṁyogo nāMa. (33)
       Ganthanavasena ganthā. Vaṭṭasmiṁ nāmakāyañceva rūpakāyañca ganthati
  bandhati palibuddhatīti kāyagantho. Idaṁsaccābhinivesoti idameva saccaṁ,
  moghamaññanti 1- evaṁ pavatto diṭṭhābhiniveso. (34)
       Upādānānīti ādānaggahaṇāni. Kāmoti rāgo, soyeva gahaṇaṭṭhena
  upādānanti kāmūpādānaṁ. Diṭṭhīti micchādiṭṭhi, sāpi gahaṇaṭṭhena upādānanti
  diṭṭhupādānaṁ. Iminā suddhīti evaṁ sīlavattānaṁ gahaṇaṁ sīlabbatupādānaṁ. Attāti
  etena vadati ceva upādiyati cāti attavādupādānaṁ. (35)
       Yoniyoti koṭṭhāsā. Aṇḍe jātāti aṇḍajā. Jalābumhi jātāti
  jalābujā. Saṁsede jātāti saṁsedajā. Sayanasmiṁ 2- pūtimacchādīsu ca nibbattānaṁ
  etaṁ adhivacanaṁ. Vegena āgantvā upapatitā viyāti opapātikā. Tattha
  devamanussesu saṁsedajaopapātikānaṁ ayaṁ viseso. Saṁsedajā mandā daharā hutvā
  nibbattanti. Opapātikā soḷasavassuddesikā hutvā. Manussesu hi bhummadevesu
  ca imā catassopi yoniyo labbhanti. Tathā tiracchānesu supaṇṇanāgādīsu.
  Vuttañhetaṁ "tatra 3- bhikkhave aṇḍajā supaṇṇā aṇḍaje 4- nāge haranti,
  na jalābuje na saṁsedaje na opapātike"ti. 5- Cātummahārājikato paṭṭhāya

  *  *  *  *  *  *
  Footnote: 1 abhi. saṅ. 34/1144/267 ganthagocchaka dukanikkhepa 2 Sī. saṁsedasmiṁ
  3 chaṂa., i. tattha 4 chaṂa. aṇḍajeva 5 saṁ. khandha. 17/393/210 harantisutta
-------------------------------------------------
[page 222]
  Upari devā opapātikāyeva. Tathā nerayikā. Petesu catassopi labbhanti.
  Gabbhāvakkantiyo sampasādaniye kathitāeva. (36-37)
       Attabhāvapaṭilābhesu paṭhamo khiḍḍāpadosikavasena veditabbo. Dutiyo
  orambhikādīhi ghātiyamānaurambhādivasena. Tatiyo manopadosikavasena. Catuttho
  cātummahārājike upādāya upari sesadevatāvasena. Te hi devā neva
  attasañcetanāya maranti, na parasañcetanāya. (38)
                       Dakkhiṇāvisuddhādicatukkavaṇṇanā
       [313] Dakkhiṇāvisuddhiyoti dānasaṅkhātā dakkhiṇā visujjhanti
  mahapphalā honti etāhīti dakkhiṇāvisuddhiyo.
       Dāyakato visujjhati, no paṭiggāhakatoti yattha dāyako sīlavā hoti,
  dhammena uppannaṁ deyyadhammaṁ deti, paṭiggāhako dussīlo. Ayaṁ dakkhiṇā
  vessantaramahārājassa dakkhiṇāsadisā. Paṭiggāhakato visujjhati no dāyakatoti
  yattha paṭiggāhako sīlavā hoti, dāyako dussīlo, adhammenuppannaṁ deti, ayaṁ
  dakkhiṇā coraghātakassa dakkhiṇāsadisā. Neva dāyakato visujjhati, no
  paṭiggāhakatoti yattha ubhopi dussīlā, deyyadhammopi adhammena nibbatto.
  Vipariyāyena catutthā veditabbā. (39)
       Saṅgahavatthūnīti saṅgahakāraṇāni. Tāni heṭṭhā vibhattāneva. (40)
       Anariyavohārāti anariyānaṁ lāmakānaṁ vohāRā. (41)
       Ariyavohārāti ariyānaṁ sappurisānaṁ vohāRā. (42)
       Diṭaṭhavāditāti diṭṭhaṁ mayāti evaṁvāditā. Ettha ca taṁtaṁsamuṭṭhāpakacetanāvasena
  attho veditabbo. (43-46)
                         Attantapādicatukkavaṇṇanā
       [314] Attantapādīsu paṭhamo acelako. Dutiyo orambhikādīsu
  aññataro. Tatiyo yaññayājako. Catuttho sāsane sammāpaṭipanno. (47)
-------------------------------------------------
[page 223]
       Attahitāya paṭipannādīsu paṭhamo yo sayaṁ sīlādisampanno, paraṁ
  sīlādīsu na samādapeti āyasmā vakkalitthero viya. Dutiyo yo attanā na
  sīlādisampanno, paraṁ sīlādīsu samādapeti āyasmā upanando viya. Tatiyo yo
  neva attanā sīlādisampanno, na paraṁ sīlādīsu samādapeti devadatto viya.
  Catuttho yo attanā ca sīlādisampanno, parañca sīlādīsu samādapeti āyasmā
  mahākassapo viya. (48)
       Tamādīsu tamoti andhakārabhūto. Tamaparāyanoti tamameva paraṁ ayanaṁ
  gati assāti tamaparāyano. Evaṁ sabbapadesu attho veditabbo. Ettha ca paṭhamo
  nīce caṇḍālādikule dujjīvite hīnattabhāve nibbattitvā tīṇi duccaritāni
  paripūreti. Dutiyo tathāvidho hutvā tīṇi sucaritāni paripūreti. Tatiyo uḷāre 1-
  khattiyādikule bahuannapāne sampannattabhāve nibbattitvā tīṇi duccaritāni
  paripūreti. Catuttho tādisova hutvā tīṇi sucaritāni paripūreti. (49)
       Samaṇamacaloti samaṇācalo. Makāro padasandhimattaṁ. So sotāpanno
  veditabbo. Sotāpanno hi catūhi vātehi indakhīlo viya parappavādehi
  akampiyo. Acalasaddhāya samannāgatoti samaṇamacalo. Vuttampi cetaṁ "katamo ca
  puggalo samaṇamacalo, idhekacco puggalo tiṇṇaṁ saññojanānaṁ parikkhayā"ti 2-
  vitthāro. Rāgadosānaṁ pana tanubhūtattā sakadāgāmī samaṇapadumo nāMa. Tenāha
  "katamo ca puggalo samaṇapadumo, idhekacco puggalo tiṇṇaṁ saññojanānaṁ
  parikkhayā rāgadosamohānaṁ tanuttā sakadāgāmī hoti, sakideva imaṁ lokaṁ
  āgantvā dukkhassantaṁ karoti. Ayaṁ vuccati puggalo samaṇapadumo"ti. Rāgadosānaṁ
  abhāvā khippameva pupphissatīti anāgāmī samaṇapuṇḍarīko nāMa. Tenāha "katamo
  ca puggalo samaṇapuṇḍarīko, idhekacco puggalo pañcannaṁ orambhāgiyānaṁ .pe.
  Ayaṁ vuccati puggalo samaṇapuṇḍarīko"ti. 3- Arahā pana sabbesaṁpi thaddhakarakilesānaṁ 4-
  abhāvā samaṇesu samaṇasukhumālo nāMa. Tenāha "katamo ca puggalo

  *  *  *  *  *  *
  Footnote: 1 i. uḷārike 2 abhi. pu. 36/140/219 catukkaniddeso
  3 abhi. pu. 36/140/219 catukkaniddeso 4 chaṂa., i. ganthakārakilesānaṁ
-------------------------------------------------
[page 224]
  Samaṇesu samaṇasukhumālo, idhekacco puggalo āsavānaṁ khayā .pe. Upasampajja
  viharati. Ayaṁ vuccati puggalo samaṇesu samaṇasukhumālo"ti. 1- (50)
       "ime Kho āvuso"tiādi vuttanayeneva yojetabbaṁ. Iti samapaññāsāya
  catukkānaṁ vasena dve pañhasatāni kathento thero sāmaggīrasaṁ dassesīti.
                         Catukkavaṇṇanā niṭṭhitā.
                          --------------
                             Pañcakavaṇṇanā
       [315] Iti catukkavasena sāmaggīrasaṁ dassetvā idāni pañcakavasena
  dassetuṁ puna desanaṁ ārabhi. Tattha pañcasu khandhesu rūpakkhandho lokiyo. Sesā
  lokiyalokuttaRā. Upādānakkhandhā lokiyāva. Vitthārato pana khandhakathā
  visuddhimagge vuttā. Kāmaguṇā heṭṭhā vitthāritāva. (1-3)
       Sukatadukkaṭādīhi gantabbāti gatiyo. Nirayoti nirassādo. Sahokāsena
  khandhā kathitā. Ito 2- paresu tīsu padesu 3- nibbattakkhandhāva vuttā. Catutthe
  okāsopi. (4)
       Āvāse macchariyaṁ. Āvāsamacchariyaṁ. Tena samannāgato bhikkhu
  āgantukaṁ disvā "ettha cetiyassa vā saṁghassa vā parikkhāro ṭhapito"tiādīni
  vatvā saṁghikampi āvāsaṁ nivāreti. So kālaṁ katvā peto vā ajagaro vā
  hutvā nibbattati. Kule macchariyaṁ kulamacchariyaṁ. Tena samannāgato bhikkhu tehi
  tehi kāraṇehi attano upaṭṭhākakule aññesaṁ pavesanampi nivāreti. Lābhe
  macchariyaṁ lābhamacchariyaṁ. Tena samannāgato bhikkhu saṁghikampi lābhaṁ maccharāyanto
  yathā aññe na labhanti, evaṁ karoti. Vaṇṇe macchariyaṁ vaṇṇamacchariyaṁ. Vaṇṇoti
  cettha sarīravaṇṇopi guṇavaṇṇopi veditabbo. Pariyattidhamme macchariyaṁ
  dhammamacchariyaṁ. Tena samannāgato bhikkhu "imaṁ dhammaṁ pariyāpuṇitvā eso maṁ
  abhibhavissatī"ti aññasasa na deti. Yo pana dhammānuggahena vā puggalānuggahena
  vā na deti, na taṁ macchariyaṁ. (5)

  *  *  *  *  *  *
  Footnote: 1 abhi. pu. 36/140/219 2 chaṂa., i. tato 3 chaṂa., i. padesu na dissati.
-------------------------------------------------
[page 225]
       Cittaṁ nivārenti pariyonaddhantīti nīvaraṇāni. Kāmacchando
  nīvaraṇappatto arahattamaggavajjho. Kāmarāgānusayo kāmarāgasaññojanappatto
  anāgāmimaggavajjho. Thīnaṁ cittagelaññaṁ. Middhaṁ khandhattayagelaññaṁ. Ubhayampi
  arahattamaggavajjhaṁ. Tathā uddhaccaṁ. Kukkuccaṁ anāgāmimaggavajjhaṁ. Vicikicchā
  paṭhamamaggavajjhā. (6)
       Saññojanānīti bandhanāni. Tehi pana bandhesu puggalesu rūpārūpabhave
  nibbattā sotāpannasakadāgāmino anto bandhā 1- bahi sayitā nāMa. Tesañhi
  kāmabhave bandhanaṁ. Kāmabhave anāgāmino bahi bandhā anto sayitā nāMa.
  Tesañhi rūpārūpabhave bandhanaṁ. Kāmabhave sotāpannasakadāgāmino anto bandhā
  anto sayitā nāMa. Rūpārūpabhave anāgāmino bahi bandhā bahi sayitā nāMa.
  Khīṇāsavo sabbattha abandhano. (7-8)
       Sikkhitabbaṁ padaṁ sikkhāpadaṁ. Sikkhākoṭṭhāsoti attho. Sikkhāya vā padaṁ
  sikkhāpadaṁ, adhicittādhipaññāsikkhāya adhigamūpāyoti attho. Ayamettha saṅkhePo.
  Vitthārato pana sikkhāpadakathā vibhaṅgappakaraṇe sikkhāpadavibhaṅge āgatāyeva. (9)
                         Abhabbaṭṭhādipañcakavaṇṇanā
       [316] "abhabbo Āvuso khīṇāsavo bhikkhu sañcicca pāṇan"tiādi
  desanāsīsameva, sotāpannādayopi pana abhabbā. Puthujjanakhīṇāsavānaṁ
  nindāpasaṁsatthampi evaṁ vuttaṁ. Puthujjano nāma gāreyho, mātughātādīnipi karoti.
  Khīṇāsavo pana pāsaṁso, kunthakipīlakaghātādīnipi 2- na karotīti. (10)
       Byasanesu byasatīti 3- byasanaṁ, hitasukhaṁ khipati viddhaṁsetīti attho.
  Ñātīnaṁ byasanaṁ ñātibyasanaṁ, corarogabhayādīhi ñātivināsoti attho. Bhogānaṁ
  byasanaṁ bhogabyasanaṁ. Rājacorādivasena bhogavināsoti attho. Rogoeva byasanaṁ
  rogabyasanaṁ, rogo hi ārogyaṁ byasati vināsetīti byasanaṁ, sīlassa byasanaṁ

  *  *  *  *  *  *
  Footnote: 1 chaṂa., i. baddhā. evamuparipi 2 chaṂa. kunthakipillikaghātādīnipi, i. sañcicca
  kunthakipillakaghātādīni 3 chaṂa. viyassatīti, i. vayassatīti
-------------------------------------------------
[page 226]
  Sīlabyasanaṁ. Dussīlyassetaṁ nāmaṁ. Sammādiṭṭhiṁ vināsayamānā uppannā diṭṭhiyeva
  byasanaṁ diṭaṭhibyasanaṁ. Ettha ca ñātibyasanādīni tīṇi neva akusalāni na
  tilakkhaṇāhatāni. Sīladiṭṭhibyasanadvayaṁ akusalaṁ tilakkhaṇāhataṁ. Teneva "nāvuso
  sattā ñātibyasanahetu vā"tiādimāha. (11)
       Ñātisampadāti ñātīnaṁ sampadā pāripūri bahubhāvo. Bhogasampadāyapi
  eseva nayo. Ārogyassa sampadā ārogyasampadā. Pāripūri dīgharattaṁ arogatā.
  Sīladiṭṭhisampadāsupi eseva nayo. Idhāpi 1- ñātisampadādayo no kusalā, na
  tilakkhaṇāhatā. Sīladiṭṭhisampadā kusalā, tilakkhaṇāhatā. Teneva "nāvuso sattā
  ñātisampadāhetu vā"tiādimāha. (12)
       Sīlavipattisīlasampattikathā mahāparinibbāne vitthāritāva. (13-14)
       Codakenāti vatthusaṁsandassanā, āpattisaṁsandassanā, saṁvāsapaṭikkhepo,
  sāmīcipaṭikkhepoti catūhi codanāvatthūhi codayamānena. Kālena vakkhāmi no
  akālenāti ettha cuditakassa kālo kathito, na codakassa. Paraṁ codentena
  hi parisamajjhe vā uposathapavāraṇagge vā āsanasālābhojanasālādīsu vā na
  codetabbaṁ. Divāṭṭhāne nisinnakāle "karotāyasmā okāsaṁ, ahaṁ āyasmantaṁ
  vattukāmo"ti evaṁ okāsaṁ kāretvā codetabbaṁ. Puggalaṁ pana upaparikkhitvā
  yo lolapuggalo abhūtaṁ vatvā bhikkhūnaṁ ayasaṁ āropeti, so okāsakammaṁ vināpi
  codetabbo. Bhūtenāti tacchena sabhāvena. Saṇhenāti maṭṭhena mudukena.
  Atthasañhitenāti atthakāmatāya hitakāmatāya upetena. (15)
                         Padhāniyaṅgapañcakavaṇṇanā
       [317] Padhāniyaṅgānīti padhānaṁ vuccati padahanabhāvo, 2- padhānamassa
  atthīti padhāniyo, padhāniyassa bhikkhuno aṅgāni padhāniyaṅgāni. Saddhoti

  *  *  *  *  *  *
  Footnote: 1 i. imāni 2 chaṂa., i. padahanaṁ
-------------------------------------------------
[page 227]
  Saddhāya samannāgato. Saddhā panesā āgamanasaddhā, adhigamanasaddhā,
  okappanasaddhā, pasādasaddhāti catubbidhā. Tattha sabbaññubodhisattānaṁ saddhā
  abhinīhārato paṭṭhāya 1- āgatattā āgamanasaddhā nāMa. Ariyasāvakānaṁ paṭivedhena
  adhigatattā adhigamanasaddhā nāMa. Buddho dhammo saṁghoti vutte acalabhāvena
  okappanaṁ okappanasaddhā nāMa. Pasāduppatti pasādasaddhā nāMa. Idha
  okappanasaddhā adhippetā. Bodhinti catutthamaggañāṇaṁ. Taṁ supaṭividdhaṁ tathāgatenāti
  saddahati. Desanāsīsameva cetaṁ, iminā pana aṅgena tīsupi ratanesu saddhā
  adhippetā. Yassa hi buddhādīsu pasādo balavā, tassa padhānaviriyaṁ ijjhati.
  Appābādhoti arogo. Appātaṅkoti niddukkho. Samavepākiniyāti samavipācaniyā. 2-
  Gahaṇiyāti kammajatejodhātuyā. Nātisītāya nāccuṇhāyāti atisītaggahaṇiko hi 3-
  sītabhīru hoti, accuṇhaggahaṇiko uṇhabhīru hoti, tesaṁ padhānaṁ na ijjhati.
  Majjhimaggahaṇikassa ijjhati. Tenāha "majjhimāya padhānakkhamāyā"ti. Yathābhūtaṁ
  attānaṁ āvikattāti yathābhūtaṁ attano aguṇaṁ pakāsetā. Udayatthagāminiyāti
  udayañca atthaṅgamañca gantuṁ paricchindituṁ samatthāya, etena paññāsalakkhaṇapariggāhakaṁ
  udayabbayañāṇaṁ vuttaṁ. Ariyāyāti parisuddhāya. Nibbedhikāyāti
  anibbiddhapubbe lobhakkhandhādayo nibbijjhituṁ samatthāya. Sammādukkhakkhayagāminiyāti
  tadaṅgavasena kilesānaṁ pahīnattā yaṁ yaṁ dukkhaṁ khīyati, tassa tassa dukkhassa
  khayagāminiyā. Iti sabbehipi 4- imehi padehi vipassanāpaññāva kathitā. Duppaññassa
  hi padhānaṁ na ijjhati. (16)
                        Suddhāvāsādipañcakavaṇṇanā
       [318] Suddhāvāsāti suddhā idha āvasiṁsu āvasanti āvasissanti
  vāti suddhāvāsā. Suddhāti kilesamalarahitā anāgāmikhīṇāsavā. Avihāti ādīsu
  yaṁ vattabbaṁ, taṁ mahāpadāne vuttameva. (17)

  *  *  *  *  *  *
  Footnote: 1 chaṂa. paṭṭhāya na dissati 2 i. samavipākiniyā
  3 chaṂa. hi na dissati 4 chaṂa., i. pi na dissati
-------------------------------------------------
[page 228]
       Anāgāmīsu āyuno majjhaṁ anatikkamitvā antarāva kilesaparinibbānaṁ
  arahattaṁ patto antarāparinibbāyī nāMa. Majjhaṁ upahacca atikkamitvā patto
  upahaccaparinibbāyī nāMa. Asaṅkhārena appayogena akilamanto sukhena patto
  asaṅkhāraparinibbāyī nāMa. Sasaṅkhārena sappayogena kilamanto dukkhena patto
  sasaṅkhāraparinibbāyī nāMa. Ime cattāro pañcasupi suddhāvāsesu labbhanti.
  Uddhaṁsotoakaniṭṭhagāmīti ettha pana catukkaṁ veditabbaṁ. Yo hi avihāto
  paṭṭhāya cattāro devaloke sodhetvā akaniṭṭhaṁ gantvā parinibbāyati, ayaṁ
  uddhaṁsotoakaniṭṭhagāmī nāMa. Yo avihāto paṭṭhāya 1- dutiyaṁ vā catutthaṁ vā
  devalokaṁ gantvā parinibbāyati, ayaṁ uddhaṁsoto na akaniṭṭhagāmī nāMa. Yo
  kāmabhavatova 2- akaniṭṭhesu nibbattitvā parinibbāyati, ayaṁ na uddhaṁsoto
  akaniṭṭhagāmī nāMa. Yo heṭṭhā catūsu devalokesu tattha tattheva nibbattitvā
  parinibbāyati, ayaṁ na uddhaṁsoto na akaniṭṭhagāmī nāmāti. (18)
                          Cetokhīlapañcakavaṇṇanā
       [319] Cetokhīlāti cittassa thaddhabhāvā. 3- Satthari kaṅkhatīti satthu
  sarīre vā guṇe vā kaṅkhati. Sarīre kaṅkhamāno "dvattiṁsamahāpurisavaralakkhaṇapaṭimaṇḍitaṁ
  nāma sarīraṁ atthi nukho natthī"ti kaṅkhati. Guṇe kaṅkhamāno
  "atītānāgatapaccuppannajānanasamatthaṁ sabbaññutañāṇaṁ atthi nukho natthī"ti kaṅkhati.
  Ātappāyāti viriyakaraṇatthāya. Anuyogāyāti punappunaṁ yogāya. Sātaccāyāti
  satatakiriyāya. Padhānāyāti padahanatthāya. Ayaṁ paṭhamo cetokhīloti ayaṁ satthari
  vicikicchāsaṅkhāto paṭhamo cittassa thaddhabhāvo. Dhammeti pariyattidhamme ca
  paṭivedhadhamme ca. Pariyattidhamme kaṅkhamāno "tepiṭakaṁ buddhavacanaṁ caturāsīti
  dhammakkhandhasahassānīti vadanti, atthi nukho etaṁ natthī"ti kaṅkhati. Paṭivedhadhamme
  kaṅkhamāno "vipassanānissando maggo nāma, magganissando phalaṁ nāma,
  sabbasaṅkhārapaṭinissaggo nibbānaṁ nāmāti vadanti, taṁ atthi nukho natthī"ti

  *  *  *  *  *  *
  Footnote: 1 chaṂa. paṭṭhāya na dissati. 2 chaṂa. va na dissati 3 i. thaddhabhāvo
-------------------------------------------------
[page 229]
  Kaṅkhati. Saṁghe kaṅkhatīti "ujupaṭipannoti ādīnaṁ padānaṁ vasena evarūpaṁ paṭipadaṁ
  paṭipanno cattāro maggaṭṭhā cattāro phalaṭṭhāti aṭṭhannaṁ puggalānaṁ
  samūhabhūto saṁgho nāma atthi nukho natthī"ti kaṅkhati. Sikkhāya kaṅkhamāno
  "adhisīlasikkhā nāma, adhicittasikkhā nāma, adhipaññāsikkhā nāmāti vadanti,
  sā atthi nukho natthī"ti kaṅkhati. Ayaṁ pañcamoti ayaṁ sabrahmacārīsu kopasaṅkhāto
  pañcamo cittassa thaddhabhāvo kacavarabhāvo khāṇukabhāvo. (19)
                       Cetasovinībandhādipañcakavaṇṇanā
       [320] Cetasovinibandhāti cittaṁ bandhitvā muṭṭhiyaṁ katvā viya
  gaṇhantīti cetasovinibandhā. Kāmesūti vatthukāmepi kilesakāmepi. Kāyeti
  attano karajakāye. 1- Rūpeti bahiddhārūpe. Yāvadatthanti yattakaṁ icchati, tattakaṁ.
  Udarāvadehakanti udarapūraṁ. Tañhi udaraṁ avadehanato "udarāvadehakan"ti vuccati.
  Seyyasukhanti mañcapīṭhasukhaṁ. Passasukhanti yathāsukhaṁ 2- samparivattakaṁ sayantassa
  dakkhiṇapassaṁ sayanaṁ 3- vā vāmapassaṁ vā sayanaṁ 3- sukhaṁ hoti, evaṁ uppannaṁ
  sukhaṁ. Middhasukhanti niddāsukhaṁ. Anuyuttoti yuttappayutto viharati. Paṇidhāyāti
  paṭṭhayitvā. 4- Brahmacariyenāti methunaviratibrahmacariyena. Devo vā bhavissāmīti
  mahesakkhadevo vā bhavissāmi. Devaññataro vāti appesakkhadevesu vā
  aññataro. (20)
       Indriyesu. Paṭhamapañcake lokiyāneva kathitāni. Dutiyapañcake
  paṭhamadutiyacatutthāni lokiyāni, tatiyapañcamāni lokiyalokuttarāni. Tatiyapañcake
  samathavipassanāmaggavasena lokiyalokuttarāni. (21-23)
                          Nissaranīyapañcakavaṇṇanā
       [321] Nissaraṇīyāti nissaṭā visaññuttā. Dhātuyoti attasuññasabhāvā.
  Kāme manasikarototi kāmaṁ 5- manasikarontassa, asubhajjhānato vuṭṭhāya

  *  *  *  *  *  *
  Footnote: 1 chaṂa., i. kāye 2 chaṂa., i. yathā
  3-3 chaṂa., i. sayanaṁ na dissati 4 chaṂa. patthayitvā 5 chaṂa. kāme
-------------------------------------------------
[page 230]
  Agadaṁ gahetvā visaṁ vīmaṁsanto viya vīmaṁsanatthaṁ kāmābhimukhaṁ cittaṁ pesentassāti
  attho. Na pakkhandatīti na pavisati. Na pasīdatīti pasādaṁ nāpajjati. Na
  santiṭṭhatīti na patiṭṭhahati. 1- Na vimuccatīti nādhimuccati. Yathā pana kukkuṭapattaṁ
  vā nhārudaddulaṁ vā aggimhi pakkhittaṁ paṭilīyati paṭikuṭṭati paṭivaṭṭati na
  sampasāriyati, evaṁ paṭilīyati na sampasāriyati. Nekkhammaṁ kho panāti idha nekkhammaṁ
  nāma dasasu asubhesu paṭhamajjhānaṁ, tamassa manasikaroto cittaṁ pakkhandati. Tassa
  taṁ cittanti tassa taṁ asubhajjhānacittaṁ. Sugatanti gocare gatattā suṭṭhu gataṁ.
  Subhāvitanti ahānabhāgiyattā suṭṭhu bhāvitaṁ. Suviṭṭhitanti kāmato suṭṭhu vuṭṭhitaṁ.
  Suvimuttanti kāmehi suṭṭhu vimuttaṁ. Kāmapaccayā āsavā nāma kāmahetukā
  cattāro āsavā. Vighātāti dukkhā. Pariḷāhāti kāmarāgapariḷāhā. Na so taṁ
  vedanaṁ vedetīti so taṁ kāmavedanaṁ vighātapariḷāhavedanañca na vedayati. Idamakkhātaṁ
  kāmānaṁ nissaraṇanti idaṁ asubhajjhānaṁ kāmehi nissaṭattā kāmānaṁ nissaraṇanti
  akkhātaṁ. Yo pana taṁ jhānaṁ pādakaṁ katvā saṅkhāre sammasanto tatiyaṁ maggaṁ
  patvā anāgāmiphalena nibbānaṁ disvā puna kāmā nāma natthīti jānāti,
  tassa cittaṁ accantanissaraṇameva. Sesapadesupi eseva nayo. (24-1)
       Ayaṁ pana viseso, dutiyavāre mettājhānāni byāpādassa nissaraṇaṁ
  nāMa. Tatiyavāre karuṇājhānāni vihiṁsāya nissaraṇaṁ nāMa. Catutthavāre
  arūpajjhānāni rūpānaṁ nissaraṇaṁ nāMa. Accantanissaraṇe cettha arahattaphalaṁ
  yojetabbaṁ. (24-2-4)
       Pañcamavāre sakkāyaṁ manasikarototi suddhasaṁkhāre pariggaṇhitvā
  arahattaṁ pattassa sukakhavipassakassa phalasamāpattito vuṭṭhāya vīmaṁsanatthaṁ
  pañcūpādānakkhandhābhimukhaṁ cittaṁ pesentassa. Idamakkhātaṁ sakkāyassa nissaraṇanti
  idaṁ arahattamaggena ca phalena ca nibbānaṁ disvā ṭhitassa bhikkhuno puna sakkāyo
  natthīti uppannaṁ arahattaphalasamāpatticittaṁ sakkāyassa nissaraṇanti akkhātaṁ.
  (24-5)

  *  *  *  *  *  *
  Footnote: 1 chaṂa. patiṭṭhati
-------------------------------------------------
[page 231]
                         Vimuttāyatanapañcakavaṇṇanā
       [322] Vimuttāyatanānīti vimuccanakāraṇāni. Atthapaṭisaṁvedinoti pāliatthaṁ
  jānantassa. Dhammapaṭisaṁvedinoti pāliṁ jānantassa. Pāmojjanti taruṇapiti.
  Pītīti tuṭṭhākārabhūtā balavapīti. Kāyoti nāmakāyo passambhati. 1- Sukhaṁ vedetīti
  sukhaṁ paṭilabhati. Cittaṁ samādhiyatīti arahattaphalasamādhinā samādhiyati. Ayañhi taṁ
  dhammaṁ suṇanto āgatāgataṭṭhāne jhānavipassanāmaggaphalāni jānāti, tassa evaṁ
  jānato pīti uppajjati, so tassā pītiyā antarā osakkituṁ na dento
  upacārakammaṭṭhāniko hutvā vipassanaṁ vaḍḍhetvā arahattaṁ pāpuṇāti. Taṁ
  sandhāya vuttaṁ "cittaṁ samādhiyatī"ti. Sesesupi eseva nayo. Ayaṁ pana viseso.
  Samādhinimittanti aṭṭhatiṁsāya ārammaṇesu aññataro samādhiyeva samādhinimittaṁ.
  Sugahitaṁ hotītiādīsu ācariyassa santike kammaṭṭhānaṁ uggaṇhantena suṭṭhu
  gahitaṁ hoti. Sumanasikatanti suṭṭhu manasikataṁ. Sūpadhāritanti suṭṭhu upadhādhitaṁ.
  Suppaṭividdhaṁ paññāyāti paññāya suṭṭhu paccakkhaṁ kataṁ. Tasmiṁ dhammeti tasmiṁ
  kammaṭṭhānapālidhamme. (25)
       Vimuttiparipācanīyāti vimutti vuccati arahattaṁ, taṁ paripācentīti
  vimuttiparipācanīyā. Aniccasaññāti aniccānupassanāñāṇe uppannasaññā.
  Anicce dukkhasaññāti dukkhānupassanāñāṇe uppannasaññā. Dukkhe
  anattasaññāti anattānupassanāñāṇe uppannasaññā. Pahānasaññāti
  pahānānupassanāñāṇa uppannasaññā. Virāgasaññāti virāgānupassanāñāṇe
  uppannasaññā. (26)
       "ime Kho āvuso"tiādi vuttanayeneva yojetabbaṁ. Iti chabbīsatiyā
  pañcakānaṁ vasena tiṁsasatapañhe kathento thero sāmaggīrasaṁ dassesīti.
                         Pañcakavaṇṇanā niṭṭhitā.
                           ------------

  *  *  *  *  *  *
  Footnote: 1 chaṂa., i. paṭipassambhati
-------------------------------------------------
[page 232]
                             Chakkavaṇṇanā
       [323] Iti pañcakavasena sāmaggīrasaṁ dassetvā idāni chakkavasena
  dassetuṁ puna desanaṁ ārabhi.
       Tattha ajjhattikānīti ajjhattajjhattikāni. Bāhirānīti tato ajjhattajjhattato
  bahi bhūtāni. Vitthārato pana āyatanakathā visuddhimagge kathitāva. Viññāṇakāyāti
  viññāṇasamūhā. Cakkhuviññāṇanti cakkhupasādanissitaṁ kusalākusalavipākaviññāṇaṁ.
  Eseva nayo sabbattha. Cakkhusamphassoti cakkhunissito samphasso.
  Sotasamphassādīsupi eseva nayo. Manosamphassoti ime dasa samphasse ṭhapetvā
  seso sabbo manosamphasso nāMa. Vedanāchakkaṁpi eteneva nayena veditabbaṁ.
  Rūpasaññāti rūpaṁ ārammaṇaṁ katvā uppannasaññā. 1- Etenupāyena sesāpi
  veditabbā. Cetanāchakkepi eseva nayo. Tathā taṇhāchakke. (1-8)
       [324] Agāravoti gāravavirahito. Appatissoti appatissayo
  anīcavutti. Ettha pana yo bhikkhu satthari dharamāne tīsu kālesu upaṭṭhānaṁ na
  yāti. Satthari anupāhane caṅkamante saupāhano caṅkamati, nīce caṅkame 2-
  caṅkamante ucce caṅkamati, heṭṭhā vasante upari vasati, satthu dassanaṭṭhāne
  ubho aṁse pārupati, chattaṁ dhāreti, upāhanaṁ dhāreti, nhāyati, uccāraṁ vā
  passāvaṁ vā karoti. Parinibbute vā 3- pana cetiyaṁ vandituṁ na gacchati, cetiyassa
  paññāyanaṭṭhāne satthu dassanaṭṭhāne vuttaṁ sabbaṁ karoti, ayaṁ satthari agāravo
  nāMa. Yo pana dhammassavane saṁghuṭṭhe sakkaccaṁ na gacchati sakkaccaṁ dhammaṁ na
  suṇāti, samullapanto nisīdati, sakkaccaṁ na gaṇhāti, na vāceti, ayaṁ dhamme
  agāravo nāMa. Yo pana therena bhikkhunā anajjhiṭṭho dhammaṁ deseti, nisīdati, pañhaṁ
  katheti, vuḍḍhe bhikkhū ghaṭṭento gacchati, tiṭṭhati, nisīdati, dussapallatthikaṁ vā
  hatthapallatthikaṁ vā karoti, saṁghamajjhe ubho aṁse pārupati, chattupāhanaṁ dhāreti,
  ayaṁ saṁghe agāravo nāMa. Ekabhikkhusmiṁpi hi agārave kate saṁghe agāravo

  *  *  *  *  *  *
  Footnote: 1 chaṂa. uppannā saññā 2 chaṂa. caṅkame na dissati 3 chaṂa., i. vā na dissati
-------------------------------------------------
[page 233]
  Katova hoti. Tisso sikkhā pana apūrayamānova sikkhāya agāravo nāMa.
  Appamādalakkhaṇaṁ ananubrūhayamāno appamāde agāravo nāMa. Duvidhaṁpi paṭisanthāraṁ
  akaronto paṭisanthāre agāravo nāMa. Cha gāravo vuttappaṭipakkhavasena
  veditabbo. (9-10)
       Somanassūpavicārāti somanassasampayuttā vicāRā. Somanassaṭṭhāniyanti
  somanassakāraṇabhūtaṁ. Upavicaratīti vitakkena vitakketvā vicārena paricchindati.
  Eseva nayo sabbattha. Domanassūpavicārāpi evameva veditabbā. Tathā
  upekkhūpavicāRā. Sārāṇīyadhammā heṭṭhā vitthāritā. Diṭṭhisāmaññagatoti iminā
  pana padena kosambikasutte paṭhamamaggo kathito. Idha cattāropi maggā.
  (11-14)
                          Vivādamūlachakkavaṇṇanā
       [325] Vivādamūlānīti vivādassa mūlāni. Kodhanoti kujjhanalakkhaṇena
  kodhena samannāgato. Upanāhīti verāppaṭinissaggalakkhaṇena upanāhena
  samannāgato. Ahitāya dukkhāya devamanussānanti dvinnaṁ bhikkhūnaṁ vivādo kathaṁ
  devamanussānaṁ ahitāya dukkhāya saṁvattati. Kosambikakkhandhake viya dvīsu bhikkhūsu
  vivādaṁ āpannesu tasmiṁ vihāre tesaṁ antevāsikā vivadanti. Tesaṁ ovādaṁ
  gaṇhanto bhikkhunīsaṁgho vivadati. Tato tesaṁ upaṭṭhākā vivadanti. Atha manussānaṁ
  ārakkhadevatā dve koṭṭhāsā honti. Tattha dhammavādīnaṁ ārakkhadevatā
  dhammavādiniyo honti adhammavādīnaṁ adhammavādiniyo. Tato ārakkhadevatānaṁ mittā
  bhummā devatā bhijjanti. Evaṁ paramparā yāva brahmalokā ṭhapetvā ariyasāvake
  sabbe devamanussā dve koṭṭhāsā honti. Dhammavādīhi pana adhammavādinova
  bahutarā honti. Tato "yaṁ bahukehi gahitaṁ, taṁ icchan"ti 1- dhammaṁ visajjetvā
  bahutarāva adhammaṁ gaṇhanti. Te adhammaṁ purakkhitvā 2- vadantā apāyesu nibbattanti.
  Evaṁ dvinnaṁ bhikkhūnaṁ vivādo devamanussānaṁ ahitāya dukkhāya hoti.

  *  *  *  *  *  *
  Footnote: 1 chaṂa. tacchanati, i. gaṇhanti 2 chaṂa. purakkhatvā
-------------------------------------------------
[page 234]
       Ajjhattaṁ vāti tumhākaṁ abbhantaraparisāya. Bahiddhāti paresaṁ
  parisāya.
       Makkhīti paresaṁ guṇamakkhanalakkhaṇena makkhena samannāgato. Paḷāsīti
  yugaggāhalakkhaṇena palāsena samannāgato. Issukīti parasakkārādīni
  issāyanalakkhaṇāya issāya samannāgato. Maccharīti āvāsamacchariyādīhi samannāgato.
  Saṭhoti kerāṭiko. Māyāvīti katapāpapaṭicchādako. Pāpicchoti asantasambhāvanicchāyako 1-
  dussīlo. Micchādiṭṭhīti natthikavādī ahetukavādī akiriyavādī. Sandiṭṭhiparāmāsīti
  sayaṁ diṭṭhimeva parāmasati. Ādhānaggāhīti daḷhaggāhī. Duppaṭinissaggīti na sakkā
  hoti gahitaṁ visajjāpetuṁ. 2- (15)
       Paṭhavīdhātūti patiṭṭhādhātu. Āpodhātūti ābandhanadhātu. Tejodhātūti
  paripācanadhātu. Vāyodhātūti vitthambhanadhātu. Ākāsadhātūti asamphuṭṭhadhātu.
  Viññāṇadhātūti vijānanadhātuyeva. (16)
                          Nissaraṇiyachakkavaṇṇanā
       [326] Nissaraṇiyā dhātuyoti nissaṭā dhātuyova. Pariyādāya tiṭṭhatīti
  pariyādiyitvā hāpetvā tiṭṭhati. Mā hevantissa vacanīyoti yasmā abhūtaṁ
  byākaraṇaṁ byākaroti, tasmā mā evaṁ bhaṇīti vattabbo. Yadidaṁ mettācetovimuttīti
  yā ayaṁ mettācetovimutti, idaṁ nissaraṇaṁ byāpādassa, byāpādato nissaṭāti
  attho. Yo pana mettāya tikacatukkajjhānato vuṭṭhito saṅkhāre sammasitvā
  tatiyamaggaṁ patvā "puna byāpādo natthī"ti tatiyaphalena nibbānaṁ passati, tassa
  cittaṁ accantanissaraṇaṁ byāpādassa. Etenūpāyena sabbattha attho veditabbo.
  (17-1-4)
       Animittā cetovimuttīti arahattaphalasamāpatti. Sā hi rāganimittādīnañceva
  rūpanimittādīnañca niccanimittādīnañca abhāvā "animittā"ti vuttā.
  Nimittānusārīti vuttappabhedaṁ nimittaṁ anusaratīti nimittānusārī. (17-5)

  *  *  *  *  *  *
  Footnote: 1 chaṂa., i. asantasambhāvanicchako 3 chaṂa. vissajjāpetuṁ, i. nissajjāpetuṁ
-------------------------------------------------
[page 235]
       Asmīti asmimāno. Ayamahamasmīti pañcasu khandhesu ayannāma ahaṁ
  asmīti ettāvatā arahattaṁ byākataṁ hoti. Vicikicchākathaṁkathāsallanti
  vicikicchābhūtaṁ kathaṁkathāsallaṁ. Mā hevantissa vacanīyoti sace te paṭhamamaggavajjhā
  vicikicchā uppajjati, arahattabyākaraṇaṁ micchā hoti, tasmā mā abhūtaṁ bhaṇīti
  vāretabbo. Asmimānasamugghātoti arahattamaggo. Arahattaphalavasena hi nibbāne diṭṭhe
  puna asmimāno natthīti arahattamaggo asmimānasamugghātoti vutto. (17-6)
                         Anuttariyādichakkavaṇṇanā
       [327] Anuttariyānīti anuttarāni jeṭṭhakāni. Dassanesu anuttariyaṁ
  dassanānuttariyaṁ. Sesapadesupi eseva nayo. Tattha hatthiratanādīnaṁ dassanaṁ na
  dassanānuttariyaṁ, niviṭṭhasaddhassa pana niviṭṭhapemavasena dasabalassa vā bhikkhusaṁghassa
  vā kasiṇāsubhanimittādīnaṁ vā aññatarassa dassanaṁ dassanānuttariyaṁ nāMa.
  Khattiyādīnaṁ guṇakathāsavanaṁ na savanānuttariyaṁ, niviṭṭhasaddhassa pana niviṭṭhapemavasena
  tiṇṇaṁ vā ratanānaṁ guṇakathāsavanaṁ tepiṭakabuddhavacanassavanaṁ vā savanānuttariyaṁ
  nāMa. Maṇiratanādilābho na lābhānuttariyaṁ, sattavidhāriyadhanalābho pana lābhānuttariyaṁ
  nāMa. Hatthisippādisikkhanaṁ na sikkhānuttariyaṁ. Sikkhattayapūraṇaṁ pana sikkhānuttariyaṁ
  nāMa. Khattiyādīnaṁ pāricariyā na pāricariyānuttariyaṁ, tiṇṇaṁ pana ratanānaṁ pāricariyā
  pāricariyānuttariyaṁ nāMa. Khattiyādīnaṁ guṇānussaraṇaṁ na anussaraṇānuttariyaṁ,
  tiṇṇaṁ pana ratanānaṁ guṇānussaraṇaṁ anussaraṇānuttariyaṁ nāMa. (18)
       Anussatiyova anussatiṭṭhānāni nāMa. Buddhānussatīti buddhassa
  guṇānussaraṇaṁ. Evaṁ anussarato hi pīti uppajjati. So taṁ pītiṁ khayato vayato
  paṭṭhapetvā arahattaṁ pāpuṇāti. Upacārakammaṭṭhānaṁ nāmetaṁ gihīnaṁpi labbhati,
  eseva nayo sabbattha. Vitthārakathā panettha visuddhimagge vuttanayeneva
  veditabbā. (19)
-------------------------------------------------
[page 236]
                          Satatavihārachakkavaṇṇanā
       [328] Satatavihārāti khīṇāsavassa niccavihāRā. Cakkhunā rūpaṁ disvāti
  cakkhudvārārammaṇe āpāthagate taṁ rūpaṁ cakkhuviññāṇena disvā javanakkhaṇe
  iṭṭhe arajjanto neva sumano hoti, aniṭṭhe adussanto na dummano.
  Asamapekkhane mohaṁ anuppādento upekkhako viharati majjhatto, satiyā yuttattā
  sato, sampajaññena yuttattā sampajāno. Sesapadesupi eseva nayo. Iti
  chasupi dvāresu upekkhako viharatīti. Iminā chaḷaṅgūpekkhā kathitā. Sampajānoti
  vacanato pana cattāri ñāṇasampayuttacittāni labbhanti. Satatavihārāti vacanato
  aṭṭhapi mahācittāni labbhanti. Arajjanto adussantoi vacanato dasapi cittāni
  labbhanti. Somanassaṁ kathaṁ labbhatīti ce. Āsevanato labbhati. (20)
                           Abhijātichakkavaṇṇanā
       [329] Abhijātiyoti jātiyo. Kaṇhābhijātiko samānoti kaṇhe
  nīcakule jāto hutvā. Kaṇhaṁ dhammaṁ abhijāyatīti kāḷakaṁ dasadussīlayadhammaṁ pasavati
  karoti. So taṁ abhijāyitvā niraye nibbattati. Sukkaṁ dhammanti ahaṁ pubbepi
  puññānaṁ akatattā nīcakule nibbatto. Idāni puññaṁ karomīti puññasaṅkhātaṁ
  paṇḍaradhammaṁ abhijāyati. So tena sagge nibbattati. Akaṇhaṁ asukkaṁ nibbānanti
  nibbānañhi sace kaṇhaṁ bhaveyya, kaṇhavipākaṁ dadeyya. Sace sukkaṁ, sukkavipākaṁ
  dadeyya. Dvinnaṁpi appadānato pana "akaṇhaṁ asukkan"ti vuttaṁ. Nibbānañca
  nāma imasmiṁ atthe arahattaṁ adhippetaṁ. Tañhi kilesanibbānante jātattā
  nibbānaṁ nāMa. Taṁ esa abhijāyati pasavati karoti. Sukkābhijātiko samānoti
  sukke uccakule jāto hutvā. Sesaṁ vuttanayeneva veditabbaṁ. (21)
-------------------------------------------------
[page 237]
                         Nibbedhabhāgiyachakkavaṇṇanā
       nibbedhabhāgiyāti nibbedho vuccati nibbānaṁ, taṁ bhajanti upagacchantīti
  nibbedhabhāgiyā. Aniccasaññādayo pañcake vuttā. Nirodhānupassanāñāṇe sñañā
  nirodhasaññā nāMa. (22)
       "ime Kho āvuso"tiādi vuttanayeneva yojetabbaṁ. Iti dvāvīsatiyā
  chakkānaṁ vasena dvattiṁsasatapañhe kathento thero sāmaggīrasaṁ dassesīti.
                          Chakkavaṇṇanā niṭṭhitā.
                            -----------
                             Sattakavaṇṇanā
       [330] Iti chakkavasena sāmaggīrasaṁ dassetvā idāni sattakavasena
  dassetuṁ puna desanaṁ ārabhi.
       Tattha sampattipaṭilābhaṭṭhena saddhāeva dhanaṁ saddhādhanaṁ. Eseva nayo
  sabbattha paññādhanaṁ panettha sabbaseṭṭhaṁ. Paññāya hi ṭhatvā tīṇi sucaritāni
  pañca sīlāni dasa sīlāni pūretvā saggūpagā honti, sāvakapāramīñāṇaṁ,
  paccekabodhiñāṇaṁ, sabbaññutañāṇañca paṭivijjhanti. Imāsaṁ sampattīnaṁ
  paṭilābhakāraṇato paññā "dhanan"ti vuttā. Sattapi cetāni lokiyalokuttaramissakāneva
  kathitāni. Bojjhaṅgakathā kathitāva. (1-2)
       Samādhiparikkhārāti samādhiparivāRā. Sammādiṭṭhādīni vuttatthāneva.
  Ime hi 1- satta parikkhā lokiyalokuttarāva kathitā. (3)
       Asataṁ dhammā asantā vā dhammā lāmakā dhammāti asaddhammā.
  Vipariyāyena saddhammā veditabbā. Sesamettha uttānatthameva. Saddhammesu pana
  saddhādayo sabbepi vipassakasseva kathitā. Tesupi paññā lokiyalokuttarāva. 2-
  Ayaṁ viseso. (4-5)

  *  *  *  *  *  *
  Footnote: 1 chaṂa., i. imepi 2 chaṂa., i. va saddo na dissati
-------------------------------------------------
[page 238]
       Sappurisānaṁ dhammāti sappurisadhammā. Tattha suttageyyādikaṁ dhammaṁ
  jānātīti dhammaññū. Tassa tasseva bhāsitassa atthaṁ jānātīti atthaññū.
  "ettakomhi Sīlena samādhinā paññāyā"ti evaṁ attānaṁ jānātīti attaññū.
  Paṭiggahaṇaparibhogesu mattaṁ jānātīti mattaññū. Ayaṁ kālo uddesassa, ayaṁ
  kālo paripucchāya, ayaṁ kālo yogassa adhigamāyāti evaṁ kālaṁ jānātīti
  kālaññū. Ettha ca pañca vassāni uddesassa kālo. Dasa paripucchāya. Idaṁ
  atisambādhaṁ. Dasa vassāni pana uddesassa kālo. Vīsati paripucchāya. Tato paraṁ
  yoge kammaṁ kātabbaṁ. Aṭṭhavidhaṁ parisaṁ jānātīti parisaññū. Sevitabbāsevitabbaṁ
  puggalaṁ jānātīti puggalaññū. (6)
       [331] Niddasavatthūnīti niddasādivatthūni. Niddaso bhikkhu, nibbīso,
  nittiṁso, niccattālīso, nippaññāso, bhikkhūti evaṁ vacanakāraṇāni. Ayaṁ kira
  pañho titthiyasamaye uppanno. Titthikā 1- hi dasavassakāle mataṁ niggaṇṭhaṁ
  niddasoti vadanti. So kira puna dasavasso na hoti. Na kevalañca dasavassova.
  Navavassopi .pe. Ekavassopi na hoti. Eteneva nayena vīsativassādikālepi
  mataṁ nibbīso nittiṁso niccattālīso nippaññāsoti vadanti. Āyasmā ānando
  gāme piṇḍāya 2- vicaranto taṁ kathaṁ sutvā vihāraṁ gantvā bhagavato ārocesi.
  Bhagavā āha:-
       "na idaṁ ānanda titthikānaṁ 3- adhivacanaṁ mama sāsane khīṇāsavassetaṁ
  adhivacananti. 4- Khīṇāsavo hi dasavassakāle parinibbuto puna dasavasso na hoti.
  Na kevalañca dasavassova, navavassopi .pe. Ekavassopi. Na kevalañca
  ekavassova, dasamāsikopi .pe. Ekamāsikopi. Ekadivasikopi. Ekamuhuttikopi
  na hotieva. Kasmā? puna paṭisandhiyā abhāvā. Nibbīsādīsupi eseva nayo.
  Iti bhagavā mama sāsane khīṇāsavassetaṁ adhivacanan"ti 5-
       vatvā yehi kāraṇehi so niddaso hoti, tāni dassetuṁ satta
  niddasavatthūni desesi. 5- Theropi tameva desanaṁ uddharitvā satta niddasavatthūni

  *  *  *  *  *  *
  Footnote: 1 chaṂa. titthiyā, i. titthiyasmiṁ 2 chaṂa., i. piṇḍāya na dissati
  3 chaṂa. titthiyānaṁ 4 chaṂa., i. adhivacanaṁ 5 chaṂa. deseti
-------------------------------------------------
[page 239]
  Idhāvuso bhikkhu sikkhāsamādānetiādimāha. Tattha idhāti imasmiṁ sāsane.
  Sikkhāsamādāne tibbacchando hotīti sikkhattayapūraṇe bahalacchando hoti. Āyatiñca
  sikkhāsamādāne avigatapemoti anāgate punadivasādīsupi sikkhāpūraṇe adhigatapemena
  samannāgato hoti. Dhammanisantiyāti dhammanisāmanāya. Vipassanāyetaṁ adhivacanaṁ.
  Icchāvinayeti taṇhāvinayane. Paṭisallāneti ekībhāve. Viriyārambheti
  kāyikacetasikaviriyassa pūraṇe. Satinepakketi satiyañceva nipakkabhāve 1- ca.
  Diṭṭhipaṭivedheti maggadassane. Sesaṁ sabbattha vuttanayeneva veditabbaṁ (7)
       saññāsu asubhānupassanāñāṇe saññā asubhasaññā. Ādīnavānupassanāñāṇe
  saññā ādīnavasaññā nāMa. Sesā heṭṭhā vuttāeva.
  Balasattakaviññāṇaṭṭhitisattakapuggalasattakāni vuttanayāneva. Appahīnaṭṭhena
  anusayantīti anusayā. Thāmagato kāmarāgo kāmarāgānusayo. Esa nayo sabbattha.
  Saññojanasattakaṁ uttānatthameva. (8-13)
                         Adhikaraṇasamathasattakavaṇṇanā
       adhikaraṇasamathesu adhikaraṇāni samenti vūpasamentīti adhikaraṇasamathā.
  Uppannuppannānanti uppannānaṁ uppannānaṁ. Adhikaraṇānanti vivādādhikaraṇaṁ
  anuvādādhikaraṇaṁ āpattādhikaraṇaṁ kiccādhikaraṇanti imesaṁ catunnaṁ. Samathāya
  vūpasamāyāti samathatthañceva vūpasamanatthañca. Sammukhāvinayo dātabbo .pe.
  Tiṇavatthārakoti ime satta samathā dātabbā.
       Tatrāyaṁ vinicchayanayo. Adhikaraṇesu tāva dhammoti vā adhammoti vā
  aṭṭhārasahi vatthūhi vivadantānaṁ bhikkhūnaṁ yo vivādo, idaṁ vivādādhikaraṇaṁ nāMa.
  Sīlavipattiyā vā ācāradiṭṭhiājīvavipattiyā vā anuvadantānaṁ yo 2- anuvādo
  upavadanā ceva codanā ca, idaṁ anuvādādhikaraṇaṁ nāMa. Mātikāya āgatā
  pañca, vibhaṅge dveti sattapi āpattikkhandhā, idaṁ āpattādhikaraṇaṁ nāMa.
  Saṁghassa apalokanādīnaṁ catunnaṁ kammānaṁ karaṇaṁ, idaṁ kiccādhikaraṇaṁ nāMa.

  *  *  *  *  *  *
  Footnote: 1 chaṂa. nepakkabhāve 2 chaṂa., i. yo na dissati
-------------------------------------------------
[page 240]
       Tattha vivādādhikaraṇaṁ dvīhi samathehi sammati sammukhāvinayena ca
  yebhuyyasikāya ca. Sammukhāvinayeneva sammamānaṁ yasmiṁ vihāre uppannaṁ tasmiṁyeva
  vā aññattha vūpasametuṁ gacchantānaṁ antarāmagge vā yattha gantvā saṁghassa
  niyyātitaṁ tattha saṁghena vā saṁghe vūpasametuṁ asakkonte tattheva ubbāhikāya
  sammatapuggalehi vā vinicchitaṁ sammati. Evaṁ sammamāne ca panetasmiṁ yā
  saṁghasammukhatā dhammasammukhatā vinayasammukhatā puggalasammukhatā, ayaṁ sammukhāvinayo
  nāMa.
       Tattha ca kārakasaṁghassa saṁghasāmaggīvasena sammukhībhāvo ayaṁ 1-
  saṁghasammukhatā. Sametabbassa vatthuno bhūtatā dhammasammukhatā. Yathā taṁ sametabbaṁ,
  tatheva sammasanaṁ 2- vinayasammukhatā. Yo ca vivadati, yena ca vivadati, tesaṁ ubhinnaṁ
  atthapaccatthikānaṁ sammukhībhāvo puggalasammukhatā. Ubbāhikāya vūpasame panettha
  saṁghasammukhatā parihāyati. Evaṁ tāva sammukhāvinayeneva sammati.
       Sace panevaṁpi na sammati, atha naṁ ubbāhikāya sammatā bhikkhū "na
  mayaṁ sakkoma vūpasametun"ti saṁghasseva niyyātenti, tato saṁgho pañcaṅgasamannāgataṁ
  bhikkhuṁ salākaggāhāpakaṁ sammannati. Tena guḷhakavivaṭakasakaṇṇajappakesu tīsu
  salākaggāhesu aññatravasena salākaṁ gāhāpetvā sannipatitaparisāya dhammavādīnaṁ
  yebhuyyatāya yathā te dhammavādino vadanti, evaṁ vūpasantaṁ adhikaraṇaṁ
  sammukhāvinayena ca yebhuyyasikāya ca vūpasantaṁ hoti.
       Tattha sammukhāvinayo vuttanayoeva. Yaṁ pana yebhuyyasikāya 3- kammassa
  karaṇaṁ, ayaṁ yebhuyyasikā nāMa. Evaṁ vivādādhikaraṇaṁ dvīhi samathehi sammati.
       Anuvādādhikaraṇaṁ catūhi samathehi sammati sammukhāvinayena ca sativinayena
  ca amuḷhavinayena ca tassapāpiyasikāya ca. Sammukhāvinayeneva sammamānaṁ yo ca
  anuvadati, yañca anuvadati, tesaṁ vacanaṁ sutvā sace kāci āpatti natthi, ubho
  khamāpetvā, sace atthi, ayaṁ nāmettha āpattīti evaṁ vinicchitaṁ vūpasammati.
  Tattha sammukhāvinayalakkhaṇaṁ vuttanayameva. Yadā pana khīṇāsavassa bhikkhuno amūlikāya

  *  *  *  *  *  *
  Footnote: 1 chaṂa. ayaṁ na dissati 2 chaṂa. sammanaṁ 3 chaṂa., i. yebhuyyasikā
-------------------------------------------------
[page 241]
  Sīlavipattiyā anuddhaṁsitassa sativinayaṁ yācamānassa saṁgho ñatticatutthena kammena
  sativinayaṁ deti, tadā sammukhāvinayena ca sativinayena ca vūpasantaṁ hoti. Dinne
  pana sativinaye puna tasmiṁ puggale kassaci anuvādo na rūhati.
       Yadā ummattako bhikkhu ummādavasena assāmaṇake ajjhācāre
  "saratāyasmā evarūpiṁ āpattin"ti bhikkhūhi codiyamāno "ummattakena me
  āvuso etaṁ kataṁ, nāhantaṁ sarāmī"ti bhaṇantopi bhikkhūhi codiyamānova puna
  acodanatthāya amuḷhavinayaṁ yācati, saṁgho cassa ñatticatutthena kammena amuḷhavinayaṁ
  deti, tadā sammukhāvinayena ca amuḷhavinayena ca vūpasantaṁ hoti. Dinne pana
  amuḷhavinaye puna tasmiṁ puggale kassaci tappaccayā anuvādo na rūhati.
       Yadā pana pārājikena vā pārājikasāmantena vā codiyamānassa
  aññenaññaṁ paṭicarato pāpussannatāya pāpiyassa puggalassa "sacāyaṁ icchinnamūlo
  bhavissati, sammāva vattitvā osāraṇaṁ labhissati. Sace chinnamūlo ayamevassa
  nāsanā bhavissatī"ti maññamāno saṁgho ñatticatutthena kammena tassa pāpiyasikaṁ
  karoti, tadā sammukhāvinayena ca tassapāpiyasikāya ca vūpasantaṁ hotīti. Evaṁ
  anuvādādhikaraṇaṁ catūhi samathehi sammati.
       Āpattādhikaraṇaṁ tīhi samathehi sammati sammukhāvinayena ca paṭiññātakaraṇena
  ca tiṇavatthārakena ca. Tassa sammukhāvinayeneva vūpasamo natthi. Yadā
  pana ekassa vā bhikkhuno santike saṁghagaṇamajjhesu vā bhikkhu lahukaṁ āpattiṁ
  deseti, tadā āpattādhikaraṇaṁ sammukhāvinayena ca paṭiññātakaraṇena ca vūpasammati.
       Tattha sammukhāvinaye tāva yo ca deseti, yassa ca deseti, tesaṁ
  sammukhībhāvo puggalasammukhatā. Sesaṁ vuttanayameva.
       Puggalassa ca gaṇassa ca desanākāle saṁghasammukhatā parihāyati. Yaṁ 1-
  panettha ahaṁ bhante itthannāmaṁ āpattiṁ āpannoti ca āma passāmīti ca
  paṭiññāya, 2- tāya paṭiññāya "āyatiṁ saṁvareyyāsī"ti karaṇaṁ, taṁ paṭiññātakaraṇaṁ
  nāMa. Saṁghādisesehi parivāsādiyācanā paṭiññā. Parivāsādīnaṁ dānaṁ

  *  *  *  *  *  *
  Footnote: 1 chaṂa., i. yā 2 chaṂa., i. paṭiññā
-------------------------------------------------
[page 242]
  Paṭiññātakaraṇaṁ nāMa. Dvepakkhajātā pana bhaṇḍanakārakā bhikkhū bahuṁ assāmaṇakaṁ
  ajjhācaritvā puna lajjidhamme uppanne sace mayaṁ imāhi āpattīhi aññamaññaṁ
  kareyyāma, 1- siyāpi taṁ adhikaraṇaṁ kakkhaḷatāya saṁvatteyyāti aññamaññaṁ
  āpattiyā kārāpane dosaṁ disvā yadā tiṇavatthārakakammaṁ karonti,
  tadāāpattādhikaraṇaṁ sammukhāvinayena ca tiṇavatthārakena ca sammati.
       Tattha hi yattakā hatthapāsūpagatā "na me taṁ khamatī"ti evaṁ
  diṭṭhāvikammaṁ akatvā niddaṁpi okkantā honti, sabbesaṁ ṭhapetvā thullavajjañca
  gihipaṭisaṁyuttañca sabbāpattiyo vuṭṭhahanti, evaṁ āpattādhikaraṇaṁ tīhi samathehi
  sammati.
       Kiccādhikaraṇaṁ ekena samathena sammati sammukhāvinayeneva. Imāni
  cattāri adhikaraṇāni yathānurūpaṁ imehi sattahi samathehi sammanti. Tena vuttaṁ
  "uppannuppannānaṁ adhikaraṇānaṁ samathāya vūpasamāya sammukhāvinayo dātabbo
  .pe. Tiṇavatthārakoti. Ayamettha vinicchayanayo. Vitthāro pana samathakkhandhake
  āgatoyeva. Vinicchayopissa samantapāsādikāya vutto. (14)
       "ime Kho āvuso"tiādi vuttanayeneva yojetabbaṁ. Iti cuddasannaṁ
  sattakānaṁ vasena aṭṭhanavutipañhe kathento thero sāmaggīrasaṁ dassesīti.
                         Sattakavaṇṇanā niṭṭhitā.
                           -------------
                             Aṭaṭhakavaṇṇanā
       [333] Iti sattakavasena sāmaggīrasaṁ dassetvā idāni aṭṭhakavasena
  dassetuṁ puna desanaṁ ārabhi.
       Tattha micchattāti ayāthāvā micchāsabhāvā. Sammattāti yāthāvā
  sammāsabhāvā. (1-2)

  *  *  *  *  *  *
  Footnote: 1 chaṂa. kāressāma, i. karissāma
-------------------------------------------------
[page 243]
       [334] Kusītavatthūnīti kusītassa alasassa vatthūni, patiṭṭhā kosajjakāraṇānīti
  attho. Kammaṁ kattabbaṁ hotīti cīvaravicāraṇādikammaṁ kattabbaṁ 1- hoti. Na viriyaṁ
  ārabhatīti duvidhampi viriyaṁ nārabhati. Appattassāti jhānavipassanāmaggaphaladhammassa
  appattassa pattiyā. Anadhigatassāti tasseva anadhigatassa adhigamanatthāya.
  Asacchikatassāti tasseva appaccakkhakatassa sacchikaraṇatthāya. Idaṁ
  paṭhamanti idaṁ handāhaṁ nipajjāmīti evaṁ osīdanaṁ paṭhamaṁ kusītavatthu. Iminā
  nayena sabbattha attho veditabbo. "māsācitaṁ Maññe"ti ettha pana māsācitannāma
  tintamāso. Yathā tintamāso garuko hoti, evaṁ garukoti adhippāyo.
  Gilānavuṭṭhito hotīti gilāno hutvā pacchā vuṭṭhito hoti. (4)
       [335] Ārambhavatthūnīti viriyakāraṇāni. Tesampi imināva nayena
  attho veditabbo. (5)
       [336] Dānavatthūnīti dānakāraṇāni. Āsajja dānaṁ detīti patvā
  dānaṁ deti. Āgataṁ disvāva taṁmuhuttaṁyeva 2- nisīdāpetvā sakkāraṁ katvā dānaṁ
  deti, dassāmi dassāmīti na kilameti. Iti ettha āsādanaṁ dānakāraṇaṁ nāma
  hoti. Bhayā dānaṁ detītiādīsupi bhayādīni dānakāraṇānīti veditabbāni. Tattha
  bhayaṁ nāma ayaṁ adāyako akārakoti garahābhayaṁ vā apāyabhayaṁ vā. Adāsi meti
  mayhaṁ pubbe esa idaṁ nāma adāsīti paṭideti 3- dassati meti anāgate
  idaṁ nāma dassatīti deti. Sāhu dānanti dānaṁ nāma sādhu sundaraṁ, buddhādīhi
  paṇḍitehi pasatthanti deti. Cittālaṅkāracittaparikkhāratthaṁ dānaṁ detīti
  samathavipassanācittassa alaṅkāratthañceva parivāratthañca deti. Dānañhi cittaṁ mudukaṁ
  karoti. Yena laddhaṁ hoti, sopi laddhaṁ meti muducitto hoti, yena dinnaṁ,
  sopi dinnaṁ mayāti muducitto hoti, iti ubhinnaṁpi cittaṁ mudukaṁ karoti, teneva
  "adantadamanan"ti vuccati. Yathāha:-
            adantadamanaṁ dānaṁ adānaṁ dantadūsakaṁ
            dānena piyavācāya unnamanti namanti cāti.
  Imesu pana aṭṭhasu dānesu cittālaṅkāradānameva uttamaṁ. (6)

  *  *  *  *  *  *
  Footnote: 1 chaṂa., i. kātabbaṁ 2 chaṂa., i. muhuttaṁyeva 3 chaṂa., i. deti
-------------------------------------------------
[page 244]
       [337] Dānūpapattiyoti dānapaccayā upapattiyo. Dahatīti ṭhapeti.
  Adhiṭṭhātīti tasseva vevacanaṁ. Bhāvetīti vaḍḍheti. Hīne vimuttanti hīnesu
  pañcakāmaguṇesu vimuttaṁ. Uttari abhāvitanti tato uttarimaggaphalatthāya abhāvitaṁ.
  Tatrūpapattiyā saṁvattatīti yaṁ ṭhānaṁ 1- patthetvā kusalaṁ kataṁ, tattha tattha
  nibbattanatthāya saṁvattati.
       Vītarāgassāti maggena vā samucchinnarāgassa samāpattiyā vā vikkhambhitarāgassa.
  Dānamatteneva hi brahmaloke nibbattituṁ va sakkā. Dānaṁ pana
  samādhivipassanācittassa alaṅkāro parivāro hoti. Tato dānena muducitto
  brahmavihāre bhāvetvā brahmaloke nibbattati. Tena vuttaṁ "vītarāgassa no
  sarāgassā"ti. (7)
       Khattiyānaṁ parisā khattiyaparisā, samūhoti attho. Eseva nayo
  sabbattha. (8)
       Lokassa dhammā lokadhammā. Etehi mutto nāma natthi, buddhānaṁpi
  hontiyeva. Vuttampi cetaṁ "aṭṭhime bhikkhave lokadhammā lokaṁ anuparivattanti,
  loko ca aṭṭha lokadhamme anuparivattatī"ti. 2- Lābho alābhoti lābhe āgate
  alābho āgatoevāti veditabbo. Yasādīsupi eseva nayo. (9)
       [338] Abhibhāyatanavimokkhakathā heṭṭhā kathitāeva. (10-11)
       "ime Kho āvuso"tiādi vuttanayeneva yojetabbaṁ. Iti ekādasannaṁ
  aṭṭhakānaṁ vasena aṭṭhāsīti pañhe kathento thero sāmaggīrasaṁ dassesīti.
                         Aṭṭhakavaṇṇanā niṭṭhitā.
                          --------------

  *  *  *  *  *  *
  Footnote: 1 chaṂa. ṭhānaṁ na dissati 2 aṅ. aṭṭhaka. 23/95/158 (sayā)
-------------------------------------------------
[page 245]
                             Navakavaṇṇanā
       [340] Iti aṭṭhakavasena sāmaggīrasaṁ dassetvā idāni navakavasena
  dassetuṁ puna desanaṁ ārabhi. Tattha āghātavatthūnīti āghātakāraṇāni. Āghātaṁ
  bandhatīti kodhaṁ 1- bandhati karoti uppādeti. (1)
       Taṁ kutettha labbhāti taṁ anatthacaraṇaṁ mā ahosīti ettha 2- puggale
  kuto labbhā kena kāraṇena sakkā laddhuṁ. Paro nāma parassa attano
  cittaruciyā anatthaṁ karotīti evaṁ cintetvā āghātaṁ paṭivinodeti. Athavā sacāhaṁ
  paṭikopaṁ kareyyaṁ, taṁ kopakaraṇaṁ ettha puggale kuto labbhā, kena vā 3-
  kāraṇena laddhabbanti attho. Kuto labbhātipi pāṭho, sacāhaṁ ettha kopaṁ
  kareyyaṁ, tasmiṁ me kopakaraṇe kuto laddhā, 4- lābhā nāma ke siyunti attho.
  Imasmiñca atthe tanti nipātamattameva hoti. (2)
       [341] Sattāvāsāti sattānaṁ āvāsā, vasanaṭṭhānānīti attho.
  Tattha suddhāvāsāpi sattāvāsova, asabbakālikattā pana na gahitā. Suddhāvāsā
  hi buddhānaṁ khandhāvārasadisā, asaṅkheyyakappe buddhesu hi 5- anibbattantesu
  taṁ ṭhānaṁ suññaṁ hotīti asabbakālikattā na gahitā. Sesamettha yaṁ vattabbaṁ,
  taṁ heṭṭhā vuttameva. (3)
       [342] Akkhaṇesu dhammo ca desiyatīti catusaccadhammo desiyati.
  Opasamikoti kilesūpasamakaro. Parinibbānikoti kilesaparinibbānāvaho 6-.
  Sambodhagāmīti catumaggañāṇapaṭivedhagāmī. Aññataranti asaññabhavaṁ vā arūpabhavaṁ
  vā. (4)
       [343] Anupubbavihārāti anupaṭipāṭiyā samāpajjitabbavihāRā. (5)
       [344] Anupubbanirodhāti anupaṭipāṭiyā nirodhā. (6)

  *  *  *  *  *  *
  Footnote: 1 chaṂa., i. kopaṁ 2 chaṂa. etasmiṁ 3 chaṂa. vā saddo na dissati.
  4 chaṂa. lābhā 5 chaṂa. hi saddo na dissati.
  6 chaṂa. kilesaparinibbānena paribbānāvaho
-------------------------------------------------
[page 246]
       "ime Kho āvuso"ti ādi vuttanayeneva yojetabbaṁ. Iti channaṁ
  navakānaṁ vasena catupaṇṇāsapañhe kathento thero sāmaggīrasaṁ dassesīti.
                          Navakavaṇṇanā niṭṭhitā.
                           -------------
                             Dasakavaṇṇanā
       [345] Iti navakavasena sāmaggīrasaṁ dassetvā idāni dasakavasena
  dassetuṁ puna desanaṁ ārabhi. Tattha nāthakaraṇāti "sanāthā bhikkhave viharatha mā
  anāthā, dasa ime bhikkhave dhammā nāthakaraṇā"ti 1- evaṁ akkhātā attano
  patiṭṭhākarā dhammā.
       Kalyāṇamittoti ādīsu sīlādiguṇasampannā kalyāṇā assa mittāti
  kalyāṇamitto. Te cassa ṭhānanisajjādīsu saha ayanato sahāyāti kalyāṇasahāyo.
  Cittena ceva kāyena ca kalyāṇamittesueva sampavaṅko onatoti kalyāṇasampavaṅko.
  Suvaco hotīti sukhena vattabbo hoti sukhena anusāsitabbo. Khamoti
  gāḷhena pharusena kakkhaḷena vutto 2- khamati, na kuppati. Padakkhiṇaggāhī
  anusāsaninti yathā ekacco ovadiyamāno vāmato gaṇhāti, paṭipphalati vā
  assuṇanto vā gacchati, evaṁ akatvā "ovadatha bhante anusāsatha, tumhesu
  anovadantesu ko añño ovadissatī"ti padakkhiṇaṁ gaṇhāti.
       Uccāvacānīti uccāni ca avacāni ca. Kiṁkaraṇīyānīti kiṁ karomīti
  evaṁ vatvā kattabbakammāni. Tattha uccakammāni nāma cīvarassa karaṇaṁ
  rajanaṁ cetiye sudhākammaṁ uposathāgāracetiyagharabodhigharesu 3- kattabbakammanti 4-
  evamādi. Avacakammannāma pādadhovanamakkhanādikhuddakakammaṁ. Tatrūpāyāyāti
  tatrūpagamanīyā. Alaṁ kātunti kātuṁ samattho hoti. Alaṁ saṁvidhātunti vicāretuṁ
  samattho. Paresaṁ dassetukāmo hotīti attho.

  *  *  *  *  *  *
  Footnote: 1 aṅ. dasaka. 24/17/19 paṭhamanāthasutta. 2 chaṂa., i. vuccamāno
  3 chaṂa....bodhiyagharesu 4 chaṂa. kattabbanti
-------------------------------------------------
[page 247]
       Dhamme assa kāmo sinehoti dhammakāmo, tepiṭakaṁ buddhavacanaṁ
  piyāyatīti attho. Piyasamudāhāroti parasmiṁ kathente sakkaccaṁ suṇāti, sayañca
  paresaṁ desetukāmo hotīti attho. "abhidhamme Abhivinaye"ti ettha dhammo
  abhidhammo, vinayo abhivinayoti catukkaṁ veditabbaṁ. Tattha dhammoti suttantapiṭakaṁ.
  Abhidhammoti sattappakaraṇāni. Vinayoti ubhatovibhaṅgā. Abhivinayoti khandhakaparivāRā.
  Athavā suttantapiṭakaṁpi 1- dhammoeva. Maggaphalāni abhidhammo. Sakalaṁ vinayapiṭakaṁ
  vinayo. Kilesavūpasamakaraṇaṁ abhivinayo. Iti sabbasmiṁpi ettha dhamme abhidhamme
  vinaye abhivinaye ca. Uḷārapāmojjoti bahulapāmojjo hotīti attho.
       Kusalesu dhammesūti kāraṇatthe bhummaṁ, catubhūmikakusaladhammakāraṇā, 2-
  tesaṁ adhigamatthāya anikkhittadhuro hotīti attho.
       [346] Kasiṇadasake sakalaṭṭhena kasiṇāni. Tadārammaṇānaṁ dhammānaṁ
  khettaṭṭhena vā adhiṭṭhānaṭṭhena vā āyatanāni. Uddhanti upari gagaṇatalābhimukhaṁ.
  Adhoti heṭṭhā bhūmitalābhimukhaṁ. Tiriyanti khettamaṇḍalamiva samantā paricchinditvā.
  Ekacco hi uddhameva kasiṇaṁ vaḍḍheti, ekacco adho, ekacco samantato.
  Tena tena vā kāraṇena evaṁ pasāreti ālokamiva rūpadassanakāmo. Tena vuttaṁ
  "paṭhavīkasiṇameko sañjānāti uddhaṁ adho tiriyan"ti. Advayanti 3- idaṁ pana ekassa
  aññabhāvānupagamanatthaṁ vuttaṁ. Yathā hi udakaṁ paviṭṭhassa sabbadisāsu udakameva
  hoti, na aññaṁ, evameva paṭhavīkasiṇaṁ paṭhavīkasiṇameva hoti, natthi tassa añño
  kasiṇasambhedoti. Esa nayo sabbattha. Appamāṇanti idaṁ tassa tassa
  pharaṇāppamāṇavasena vuttaṁ. Tañhi cetasā pharanto sakalameva pharati, na "ayamassa
  ādi, idaṁ majjhan"ti pamāṇaṁ gaṇhātīti. Viññāṇakasiṇanti cettha
  kasiṇugghātimākāse 4- pavattaṁ viññāṇaṁ. Tattha kasiṇavasena kasiṇugghātimākāse
  kasiṇugghātimākāsavasena tattha pavattaviññāṇe uddhaṁadhotiriyatā veditabbā.
  Ayamettha saṅkhePo. Kammaṭṭhānabhāvanānayena panetāni ca 5- paṭhavīkasiṇādīni
  vitthārato visuddhimagge vuttāneva.

  *  *  *  *  *  *
  Footnote: 1 chaṂa. suttantapiṭakampi abhidhammapiṭakampi 2 chaṂa. catubhūmaka... 3 ka. anvayanti
  4 chaṂa. kasiṇugghāṭimākāse 5 chaṂa. ca saddo na dissati
-------------------------------------------------
[page 248]
                         Akusalakammapathadasakavaṇṇanā
       [347] Kammapathesu, kammāneva duggatisugatīnaṁ pathabhūtattā kammapathā
  nāMa. Tesu pāṇātipāto adinnādānaṁ musāvādādayo ca cattāro brahmajāle
  vitthāritāeva. Kāmesu micchācāroti ettha pana kāmesūti methunasamācāresu
  methunavatthūsu vā. Micchācāroti ekantanindito lāmakācāro. Lakkhaṇato pana
  asaddhammādhippāyena kāyadvārappavattā agamanīyaṭṭhānavītikkamacetanā kāmesu
  micchācāro.
       Tattha agamanīyaṭṭhānaṁ nāma purisānaṁ tāva māturakkhitā, piturakkhitā,
  mātāpiturakkhitā, bhāturakkhitā, bhaginīrakkhitā, ñātirakkhitā, gottarakkhitā
  dhammarakkhitā, sārakkhā, saparidaṇḍāti māturakkhitādayo dasa. Dhanakkītā, chandavāsinī,
  bhogavāsinī, paṭavāsinī, odapattakinī, obhaṭacumbhaṭā, dāsī ca bhariyā ca, kammakārī
  ca bhariyā ca, dhajāhaṭā, muhuttikāti etā dhanakkītādayo dasāti vīsati itthiyo. 1-
  Itthīsu pana dvinnaṁ sārakkhāsaparidaṇḍānaṁ dasannañca dhanakkītādīnanti dvādasannaṁ
  itthīnaṁ aññe purisā. Idaṁ agamanīyaṭṭhānaṁ nāMa. So panesa micchācāro
  sīlādiguṇarahite agamanīyaṭṭhāne appasāvajjo. Sīlādiguṇasampanne mahāsāvajjo.
  Tassa cattāro sambhārā agamanīyavatthu, tasmiṁ sevanacittaṁ, sevanappayogo, maggena
  maggapaṭipattiadhivāsananti. Eko payogo sāhatthikoeva.
       Abhijjhāyatīti abhijjhā. Parabhaṇḍābhimukhī hutvā tanninnatāya
  pavattatīti attho. Sā "aho vata idaṁ mamassā"ti evaṁ parabhaṇḍābhijjhāyanalakkhaṇā.
  Adinnādānaṁ viya appasāvajjā mahāsāvajjā ca. Tassā dve
  sambhārā parabhaṇḍaṁ, attano pariṇāmanañca. Parabhaṇḍavatthuke hi lobhe
  uppannepi na tāva kammapathabhedo hoti, yāva "aho vatīdaṁ mamassā"ti attano
  na pariṇāmeti.
       Hitasukhaṁ byāpādayatīti byāpādo. So paravināsāya manopadosalakkhaṇo.
  Pharusavācā 2- viya appasāvajjo ca mahāsāvajjo ca. Tassa dve sambhārā

  *  *  *  *  *  *
  Footnote: 1 chaṂa. itthiyo na dissati 2 chaṂa. pharusāvācā
-------------------------------------------------
[page 249]
  Parasatto ca, tassa ca vināsacintā. Parasattavatthuke hi kodhe uppannepi na
  tāva kammapathabhedo hoti, yāva "aho vatāyaṁ ujchijjeyya vinasseyyā"ti tassa
  vināsaṁ na cinteti.
       Yathābhuccaggahaṇābhāvena micchā passatīti micchādiṭṭhi. Sā "natthi
  dinnana"ti ādinā nayena viparītadassanalakkhaṇā. Samphappalāpo viya appasāvajjā
  ca mahāsāvajjā ca. Apica aniyatā appasāvajjā, niyatā mahāsāvajjā. Tassā
  dve sambhārā vatthuno ca gahitākāraviparītatā, yathā ca taṁ gaṇhāti, tathābhāvena
  tassūpaṭṭhānanti.
       Imesaṁ pana dasannaṁ akusalakammapathānaṁ dhammato koṭṭhāsato ārammaṇato
  vedanāto mūlatoti pañcahākārehi vinicchayo veditabbo.
       Tattha dhammatoti etesu hi paṭipāṭiyā satta cetanādhammāva honti.
  Abhijjhādayo tayo cetanāsampayuttā.
       Koṭṭhāsatoti paṭipāṭiyā satta, micchādiṭṭhi cāti ime aṭṭha
  kammapathāeva honti, no mūlāni. Abhijjhābyāpādā kammapathā ceva mūlāni ca.
  Abhijjhā hi mūlaṁ patvā lobho akusalamūlaṁ hoti. Byāpādo doso akusalamūlaṁ
  hoti.
       Ārammaṇatoti pāṇātipāto jīvitindriyārammaṇato saṅkhārārammaṇo
  hoti. Adinnādānaṁ sattārammaṇaṁ vā saṅkhārārammaṇaṁ vā, micchācāro
  phoṭṭhabbavasena saṅkhārārammaṇo. "sattārammaṇo"tipi Eke. Musāvādo sattārammaṇo
  vā saṅkhārārammaṇo vā. Tathā pisuṇavācā. Pharusavācā sattārammaṇā. 1-
  Samphappalāpo diṭṭhasutamutaviññātavasena sattārammaṇo vā saṅkhārārammaṇo vā. Tathā
  abhijjhā. Byāpādo sattārammaṇova. Micchādiṭṭhi tebhūmikadhammavasena saṅkhārārammaṇā
  paññattivasena sattārammaṇā vā. Vedanātoti pāṇātipāto dukkhavedano
  hoti. Kiñcāpi hi rājāno coraṁ disvā hasamānāpi "gacchatha naṁ ghātethā"ti
  vadanti, sanniṭṭhāpakacetanā pana dukkhasampayuttāva hoti. Adinnādānaṁ tivedanaṁ.

  *  *  *  *  *  *
  Footnote: 1 chaṂa. sattārammaṇā ca... evamuparipi
-------------------------------------------------
[page 250]
  Micchācāro sukhamajjhattavasena dvivedano. Sanniṭṭhāpakacitte pana majjhattavedano
  na hoti. Musāvādo tivedano. Tathā pisuṇavācā. Pharusavācā dukkhavedanā.
  Samphappalāpo tivedano. Abhijjhā sukhamajjhattavasena dvivedanā. Tathā micchādiṭṭhi.
  Byāpādo dukkhavedano.
       Mūlatoti pāṇātipāto dosamohavasena dvimūlako hoti. Tathā 1-
  adinnādānaṁ dosamohavasena vā lobhamohavasena vā. Micchācāro lobhamohavasena.
  Musāvādo dosamohavasena vā lobhamohavasena vā. Tathā pisuṇavācā samphappalāpo
  ca. Pharusavācā dosamohavasena. Abhijjhā mohavasena ekamūlā. Tathā byāpādo.
  Micchādiṭṭhi lobhamohavasena dvimūlāti.
                         Kusalakammapathadasakavaṇṇanā
       pāṇātipātā veramaṇīādīni samādānasampattasamucchedavirativasena
  veditabbāni.
       Dhammato pana etesupi paṭipāṭiyā satta cetanāpi vattanti
  viratiyopi. Ante tayo cetanāsampayuttāva.
       Koṭṭhāsatoti paṭipāṭiyā satta kammapathāeva, no mūlāni. Ante
  tayo kammapathā ceva mūlāni ca. Anabhijjhā hi mūlaṁ patvā alobho kusalamūlaṁ
  hoti. Abyāpādo adoso kusalamūlaṁ. Sammādiṭṭhi amoho kusalamūlaṁ.
       Ārammaṇatoti pāṇātipātādīnaṁ ārammaṇāneva kamena 2- etesaṁ
  ārammaṇānipi. Vītikkamitabbatoyeva hi sā veramaṇī nāma hoti. Yathā pana
  nibbānārammaṇo ariyamaggo kilese pajahati, evaṁ jīvitindriyādiārammaṇāpete
  kammapathā pāṇātipātādīni dussīlyāni pajahantīti veditabbā
       vedanātoti sabbe sukhavedanā vā honti majjhattavedanā vā.
  Kusalaṁ patvā hi dukkhavedanā nāma natthi.

  *  *  *  *  *  *
  Footnote: 1 chaṂa. tathā na dissati 2 chaṂa. kamena na dissati
-------------------------------------------------
[page 251]
       Mūlatoti paṭipāṭiyā satta ñāṇasampayuttacittena viramantassa
  alobhādosāmohavasena timūlā 1- honti, ñāṇavippayuttacittena viramantassa
  dvimūlā. 2- Anabhijjhā ñāṇasampayuttacittena viramantassa dvimūlā hoti, 3-
  ñāṇavippayuttacittena ekamūlā. Alobho pana attanāva attano mūlaṁ na hoti.
  Abyāpādepi eseva nayo. Sammādiṭṭhi alobhādosavasena dvimūlāevāti.
                          Ariyavāsadasakavaṇṇanā
       [348] Ariyavāsāti ariyāeva vasiṁsu vasanti vasissanti etesūti
  ariyavāsā. Pañcaṅgavippahīnoti pañcahi aṅgehi vippayuttova hutvā khīṇāsavo
  avasi vasati vasissatīti tasmā ayaṁ pañcaṅgavippahīnatā, ariyassa vāsattā
  ariyavāsoti vuttā. Eseva nayo sabbattha.
       Evaṁ kho āvuso bhikkhu chaḷaṅgasamannāgato hotīti chaḷaṅgupekkhāya
  samannāgato hoti. Chaḷaṅgupekkhā nāma keti? ñāṇādayoti. 4- "ñāṇan"ti
  Vutte kiriyato cattāri ñāṇasampayuttacittāni labbhanti. "satatavihārā"ti 5- Vutte
  aṭṭha mahācittāni. "rajjanadussanaṁ Natthī"ti vutte dasa cittāni labbhanti.
  Somanassaṁ āsevanavasena labbhati.
       Satārakkhena cetasāti khīṇāsavassa hi tīsu dvāresu sabbakālaṁ sati
  ārakkhakiccaṁ sādheti. Tenevassa "carato ca tiṭṭhato ca suttassa ca jāgarassa
  ca satataṁ samitaṁ ñāṇadassanaṁ paccupaṭṭhitaṁ hotī"ti vuccati.
       Puthusamaṇabrāhmaṇānanti bahūnaṁ samaṇabrāhmaṇānaṁ. Ettha ca samaṇāti
  pabbajjūpagatā. Brāhmaṇāti bhovādino. Puthupaccekasaccānīti bahūni
  pāṭekkasaccāni, idameva dassanaṁ saccaṁ, idameva dassanaṁ saccanti evaṁ pāṭiyekkaṁ
  gahitāni bahūni saccānīti attho. Nuṇṇānīti nīhaṭāni. 6- Panuṇṇānīti suṭṭhu
  nīhaṭāni. Cattānīti visaṭṭhāni. Vantānīti vamitāni. Muttānīti chinnabandhanāni

  *  *  *  *  *  *
  Footnote: 1 chaṂa. timūlāni 2 chaṂa. dvimūlāni
  3 chaṂa. hoti na dissati 4 chaṂa. iti saddo na dissati
  5 chaṂa. satatavihāro 6 chaṂa. nihaṭāni
-------------------------------------------------
[page 252]
  Katāni. Pahīnānīti pajahitāni. Paṭinissaṭṭhānīti yathā na puna cittaṁ āruhanti,
  evaṁ paṭivisajjitāni. 1- Sabbāneva tāni gahitaggahaṇassa visaṭṭhabhāvavevacanāni.
       Samavayasaṭṭhesanoti ettha avayāti anūnā, saṭṭhāti visaṭṭhā, sammā
  avayā saṭṭhā esanā assāti samavayasaṭṭhesano, sammāvisaṭṭhasabbaesanoti
  attho. Rāgā cittaṁ vimuttanti ādīhi maggassa kiccanipphatti kathitā.
       Rāgo me pahīnoti ādīhi paccavekkhaṇāya phalaṁ kathitaṁ.
                         Asekkhadhammadasakavaṇṇanā
       asekkhā sammādiṭṭhīti ādayo sabbepi phalasampayuttadhammāeva. Ettha
  ca sammādiṭṭhi, sammāñāṇanti dvīsu ṭhānesu paññāva kathitā. Sammāvimuttīti
  iminā padena vuttāva sesā phalasamāpattidhammā saṅgahitāti veditabbā.
       "ime Kho āvuso"ti ādi vuttanayeneva yojetbbaṁ. Iti channaṁ
  dasakānaṁ vasena samasaṭṭhipañhe kathento thero sāmaggīrasaṁ dassesīti.
                          Dasakavaṇṇanā niṭṭhitā.
                          --------------
                          Pañhasamodhānavaṇṇanā
       [349] Idha pana ṭhatvā pañhā samodhānetabbā. Imasmiṁ hi sutte
  ekakavasena dve pañhā kathitā. Dukavasena sattati. Tikavasena asītisataṁ.
  Catukkavasena dve satāni. Pañcakavasena tiṁsasataṁ. Chakkavasena dvattiṁsasataṁ.
  Sattakavasena aṭṭhanavuti. Aṭṭhakavasena aṭṭhāsīti. Navakavasena catupaṇṇāsa. Dasakavasena
  samasaṭṭhīti evaṁ sahassaṁ cuddasa ca 2- pañhā kathitā. Imañhi suttantaṁ ṭhapetvā
  tepiṭake buddhavacane añño suttanto evaṁ bahupañhapaṭimaṇḍito natthi. Bhagavā
  imaṁ suttantaṁ ādito paṭṭhāya sakalaṁ sutvā cintesi "dhammasenāpati sāriputto

  *  *  *  *  *  *
  Footnote: 1 chaṂa. paṭinissajjitāni 2 chaṂa. ca saddo na dissati
-------------------------------------------------
[page 253]
  Buddhabalaṁ dīpetvā appaṭivattiyaṁ sīhanādaṁ nadati. Sāvakabhāsitoti vutte
  okappanā na hoti, jinabhāsitoti vutte hoti, tasmā jinabhāsitaṁ katvā
  devamanussānaṁ okappanaṁ imasmiṁ suttante uppādessāmī"ti. Tato vuṭṭhāya
  sādhukāraṁ adāsi. Tena vuttaṁ "athakho bhagavā vuṭṭhahitvā āyasmantaṁ sāriputtaṁ
  āmantesi, sādhu sādhu sāriputta, sādhu kho tvaṁ sāriputta bhikkhūnaṁ saṅgītipariyāyaṁ
  abhāsī"ti.
       Tattha saṅgītipariyāyanti sāmaggiyā kāraṇaṁ. Idaṁ vuttaṁ hoti "sādhu
  kho tvaṁ sāriputta mama sabbaññutañāṇena saṁsanditvā bhikkhūnaṁ sāmaggīrasaṁ 1-
  abhāsī"ti. Samanuñño satthā ahosīti anumodanena samanuñño ahosi.
  Ettakena ayaṁ suttanto jinabhāsito nāma jāto. Desanāpariyosāne imaṁ
  suttantaṁ manasikarontā te bhikkhū arahattaṁ pāpuṇiṁsūti.
                   Iti sumaṅgalavilāsiniyā dīghanikāyaṭṭhakathāya
                        saṅgītisuttavaṇṇanā niṭṭhitā.
                         -----------------
                             Dasuttarasutta
       [350] Evamme sutanti dasuttarasuttaṁ. Tatrāyaṁ anupubbapadavaṇṇanā:-
  āvuso bhikkhaveti sāvakānaṁ ālapanametaṁ. Buddhā hi parisaṁ āmantayamānā
  bhikkhaveti vadanti. Sāvakā satthāraṁ uccaṭṭhāne ṭhapessāmāti satthuālapanena
  anālapitvā āvusoti ālapanti. Te bhikkhūti te dhammasenāpatiṁ parivāretvā
  nisinnā bhikkhū. Ke pana te bhikkhūti. Anibaddhavāsā disāgamanīyā bhikkhū.
  Buddhakāle hi 2- dve vāre bhikkhū sannipatanti upakaṭṭhe vassūpanāyikakāle ca
  pavāraṇakāle cāti. 3- Upakaṭṭhāya vassūpanāyikāya dasapi vīsatipi tiṁsaṁpi cattālīsaṁpi
  paññāsaṁpi 4- bhikkhū vaggavaggā hutvā 5- kammaṭṭhānatthāya āgacchanti. Bhagavā tehi

  *  *  *  *  *  *
  Footnote: 1 Sī. sāmaggikāraṇaṁ 2 chaṂa. hi saddo na dissati 3 chaṂa. iti saddo na dissati
  4 chaṂa. tiṁsampi cattālīsampi paññāsampi 5 chaṂa. hutvā na dissati.
-------------------------------------------------
[page 254]
  Saddhiṁ sammoditvā kasmā bhikkhave upakaṭṭhāya vassūpanāyikāya vicarathāti pucchati.
  Atha te "bhagavā kammaṭṭhānatthaṁ āgatamhā. 1- Kammaṭṭhānaṁ no dethā"ti yācanti.
       Satthā tesaṁ cariyavasena rāgacaritassa asubhakammaṭṭhānaṁ deti.
  Dosacaritassa mettākammaṭṭhānaṁ. Mohacaritassa uddeso paripucchā kālena dhammassavanaṁ
  kālena dhammasākacchā idaṁ tumhākaṁ 2- sappāyanti ācikkhati. Vitakkacaritassa
  ānāpānassatikammaṭṭhānaṁ deti. Saddhācaritassa pasādanīyasuttante buddhasubodhitaṁ 3-
  dhammasudhammataṁ saṁghasupaṭipattiñca pakāseti. Ñāṇacaritassa aniccatādipaṭisaṁyutte
  gambhīre suttante kathesi. Te kammaṭṭhānaṁ gahetvā sace sappāyaṁ hoti, tattheva
  vasanti. No ce hoti, sappāyaṁ senāsanaṁ pucchitvā gacchanti. Te tattha
  vasantā temāsikaṁ paṭipadaṁ gahetvā ghaṭentā 4- vāyamantā sotāpannāpi
  honti sakadāgāminopi anāgāminopi arahantopi.
       Tato vuṭṭhavassā pavāretvā satthu santikaṁ gantvā "bhagavā ahaṁ
  tumhākaṁ santike kammaṭṭhānaṁ gahetvā sotāpattiphalaṁ patto .pe. Ahaṁ aggaphalaṁ
  arahattan"ti paṭiladdhaguṇaṁ ārocenti. Tattha ime bhikkhū upakaṭṭhāya vassūpanāyikāya
  āgatā. Evaṁ āgantvā gacchante pana bhikkhū bhagavā aggasāvakānaṁ santikaṁ
  pesesi, yathāha "apaloketha pana bhikkhave sāriputtamoggallāne"ti. Bhikkhū ca
  vadanti "na 5- kho mayaṁ bhante apalokema sāriputtamoggallāne"ti. Atha ne
  bhagavā tesaṁ dassane uyyojeti. 6- "sevatha Bhikkhave sāriputtamoggallāne, bhajatha
  bhikkhave sāriputtamoggallāne. Paṇḍitā bhikkhū anuggāhakā sabrahmacārīnaṁ.
  Seyyathāpi bhikkhave janetti 7- evaṁ sāriputto. Seyyathāpi jātassa āpādetā evaṁ
  moggallāno. Sāriputto bhikkhave sotāpattiphale vineti, moggallāno
  uttamatthe"ti. 8-
       Tadāpi ca 9- bhagavā imehi bhikkhūhi saddhiṁ paṭisanthāraṁ katvā tesaṁ
  bhikkhūnaṁ āsayaṁ upaparikkhanto "ime bhikkhū sāvakaveneyyā 10- "ti addasa.

  *  *  *  *  *  *
  Footnote: 1 chaṂa. āgatamha 2 chaṂa. tuyhaṁ 3 chaṂa. buddhasubodhiṁ
  4 chaṂa. ghaṭetvā 5 chaṂa. kiṁ nu kho 6 chaṂa., i. uyyojesi
  7 chaṂa. janetā 8 Ma. upari. 14/371/316 saccavibhaṅgasutta
  9 chaṂa. ca saddo na dissati 10 chaṂa. sāvakavineyyā. evamuparipi
-------------------------------------------------
[page 255]
  Sāvakaveneyyā nāma ye buddhānaṁpi dhammadesanāya bujjhanti sāvakānaṁpi.
  Buddhaveneyye 1- pana sāvakā bodhetuṁ na sakkonti. Sāvakaveneyyabhāvaṁ pana
  etesaṁ ñatvā katarassa bhikkhuno desanāya bujjhissantīti olokento
  sāriputtassāti disvā therassa santikaṁ pesesi. Thero te bhikkhū pucchi "satthu
  santikaṁ gatatthāvuso"ti. "āma Gatamhā 2- satthārā pana amhe tumhākaṁ santikaṁ
  pesitā"ti. Tato thero "ime bhikkhū mayhaṁ desanāya bujjhissanti, kīdisī nukho
  tesaṁ desanā vaṭṭatī"ti cintento "ime bhikkhū samaggārāmā, sāmaggīrasadīpikā
  nesaṁ desanā vaṭṭatī"ti sanniṭṭhānaṁ katvā tathārūpaṁ desanaṁ desetukāmo
  dasuttaraṁ pavakkhāmīti ādimāha.
       Tattha dasa dasa mātikā 3- ṭhapetvā vibhattoti dasuttaro, ekakato
  paṭṭhāya yāva dasakā gatotipi dasuttaro, ekekasmiṁ pabbe dasa dasa pañhā
  visesitātipi dasuttaro, taṁ dasuttaraṁ. Pavakkhāmīti kathessāmi. Dhammanti suttaṁ.
  Nibbānapattiyāti nibbānapaṭilābhatthāya. Dukkhassantakiriyāyāti sakalassa
  vaṭṭadukkhassa pariyantakaraṇatthaṁ. Sabbaganthappamocananti abhijjhākāyaganthādīnaṁ
  sabbaganthānaṁ pamocanaṁ.
       Iti thero desanaṁ uccaṁ karonto bhikkhūnaṁ tattha pemaṁ janento
  evametaṁ uggahetabbaṁ pariyāpuṇitabbaṁ dhāretabbaṁ vācetabbaṁ maññissantīti
  catūhi padehi vaṇṇaṁ kathesi, "ekāyano ayaṁ bhikkhave maggo"ti ādinā nayena
  tesaṁ tesaṁ suttānaṁ bhagavā viya.
                            Ekadhammavaṇṇanā
       [351] (ka) tattha bahukāroti bahūpakāro.
       (kha) bhāvetabboti vaḍḍhetabbo.
       (ga) pariññeyyoti tīhi pariññāhi parijānitabbo.

  *  *  *  *  *  *
  Footnote: 1 chaṂa. buddhavineyyā 2 chaṂa. gatamha 3 chaṂa. dasadhā mātikaṁ
-------------------------------------------------
[page 256]
       (gha) pahātabboti pahānānupassanāya pajahitabbo.
       (ṅa) hānabhāgiyoti apāyagāmiparihānāya saṁvattanako.
       (ca) visesabhāgiyoti visesagāmivisesāya saṁvattanako.
       (cha) duppaṭivijjhoti duppaccakkhakaro.
       (ja) uppādetabboti nipphādetabbo.
       (jha) abhiññeyyoti ñātapariññāya abhijānitabbo
       (ña) sacchikātabboti paccakkhaṁ kātabbo.
       Evaṁ sabbamātikāsu 1- attho veditabbo. Iti āyasmā sāriputto
  yathā nāma dakkho veḷukāro sammukhībhūtaṁ veḷuṁ chetvā nigganthiṁ katvā dasadhā
  khaṇḍetvā 2- ekamekaṁ khaṇḍaṁ hīraṁ hīraṁ 3- karonto phāleti, evameva tesaṁ
  bhikkhūnaṁ sappāyadesanaṁ upaparikkhitvā dasadhā dasadhā mātikaṁ ṭhapetvā ekekakoṭṭhāse
  ekekapadaṁ vibhajanto "katamo eko dhammo bahukāro appamādo kusalesu
  dhammesū"ti ādinā nayena desanaṁ vitthāretuṁ āraddho.
       Tattha appamādo kusalesu dhammesūti sabbatthakaupakārakaṁ appamādaṁ
  kathesi. Ayañhi appamādo nāma sīlaparipūraṇe, 4- indriyasaṁvare, bhojane
  mattaññutāya, jāgariyānuyoge, sattasu saddhammesu, vipassanāgabbhaṁ gaṇhāpane,
  atthapaṭisambhidādīsu, sīlakkhandhādīsu pañcasu dhammakkhandhesu, ṭhānāṭhānesu,
  mahāvihārasamāpattiyaṁ, ariyasaccesu, satipaṭṭhānādīsu bodhipakkhiyesu,
  vipassanāñāṇādīsu aṭṭhasu vijjāsūti sabbesu anavajjaṭṭhena kusaladhammesu bahūpakāro.
       Teneva naṁ bhagavā "yāvatā bhikkhave sattā apadā vā .pe.
  Tathāgato tesaṁ aggamakkhāyati. Evameva kho bhikkhave yekeci kusalā dhammā,
  sabbe te appamādamūlakā appamādasamosaraṇā, appamādo tesaṁ dhammānaṁ
  aggamakkhāyatī"ti 5- ādinā nayena hatthipadādīhi opammehi upamento
  saṁyuttanikāye appamādavagge nānappakāraṁ thometi. Taṁ sabbaṁ ekapadeneva

  *  *  *  *  *  *
  Footnote: 1 chaṂa. sabbatthamātikāsu 2 chaṂa. khaṇḍe katvā 3 Sī. hīrahīraṁ
  4 chaṂa., i. sīlapūraṇe, Ma. sīlasaṁvare 5 saṁ. mahā. 19/139/39 tathāgatasutta
-------------------------------------------------
[page 257]
  Saṅgahetvā thero appamādo kusalesu dhammesūti āha. Dhammapade appamādavaggenāpi
  cassa 1- bahūpakāratā dīpetabbā. Asokavatthunāpi dīpetabbā:-
       (ka) asokarājā hi nigrodhasāmaṇerassa "appamādo amataṁ padan"ti
  gāthaṁ sutvā eva "tiṭṭha tāta, mayhaṁ tayā tepiṭakaṁ buddhavacanaṁ kathitan"ti
  sāmaṇere pasīditvā caturāsītivihārasahassāni kāresi. Iti thāmasampannena
  bhikkhunā appamādassa bahūpakāratā tīhi piṭakehi dīpetvā kathetabbā. Yaṁkiñci
  suttaṁ vā gāthaṁ vā appamādadīpanatthaṁ āharanto "aṭṭhāne ṭhatvā āharasi,
  atitthena pakkhandosī"ti na vattabbo. Dhammakathikassevettha thāmo ca balañca
  pamāṇaṁ.
       (kha) kāyagatāsatīti ānāpānaṁ catuiriyāpatho satisampajaññaṁ
  dvattiṁsākāro catudhātuvavaṭṭhānaṁ dasa asubhā nava sivaṭṭhikā cuṇṇikamanasikāro
  kesādīsu cattāri rūpajjhānānīti ettha uppannassatiyā etaṁ adhivacanaṁ.
  Sātasahagatāti ṭhapetvā catutthajjhānaṁ añañattha sātasahagatā hoti sukhasampayuttā,
  taṁ sandhāyetaṁ vuttaṁ.
       (ga) sāsavo upādāniyoti āsavānañceva upādānānañca paccayabhūto.
  Iti tebhūmikadhammameva niyameti.
       (gha) asmimānoti rūpādīsu asmīti māno.
       (ṅa) ayoniso manasikāroti anicce niccanti ādinā nayena pavatto
  uppathamanasikāro.
       (ca) vipariyāyena yonisomanasikaro veditabbo.
       (cha) ānantariko cetosamādhīti aññattha maggānantaraṁ phalaṁ ānantariko
  cetosamādhi nāMa. Idha pana vipassanānantaro maggo vipassanāya vā anantarattā
  attano vā anantaraṁ phaladāyakattā ānantariko cetosamādhīti adhippeto.
       (ja) akuppaṁ ñāṇanti aññattha phalapaññā akuppañāṇannāMa. Idha
  paccavekkhaṇapaññā adhippetā.

  *  *  *  *  *  *
  Footnote: 1 chaṂa. ca saddo na dissati
-------------------------------------------------
[page 258]
       (jha) āhāraṭṭhitikāti paccayaṭṭhitikā. Ayaṁ eko dhammoti yena
  paccayena te tiṭṭhanti, ayaṁ eko dhammo. Ñātapariññāya abhiññāya 1-
  abhiññeyyo.
       (ña) akuppā cetovimuttīti arahattaphalavimutti.
       Imasmiṁ vāre abhiññāya ñātapariññā kathitā. Pariññāya tīraṇapariññā.
  Pahātabbasacchikātabbehi pahānapariññā. 2- Duppaṭivijjhoti ettha pana maggo
  kathito. Sacchikātabboti phalaṁ kathitaṁ, maggo ekasmiṁyeva pade labbhati, phalaṁ pana
  anekesupi labbhatiyeva.
       Bhūtāti sabhāvato vijjamānā. Tacchāti yāthāvā. Tathāti yathā vuttā
  tathāsabhāvā. Avitathāti yathā vuttā na tathā na honti. Anaññathāti
  vuttappakārato na aññathā. Sammā tathāgatena abhisambuddhāti tathāgatena bodhipallaṅke
  nisīditvā hetunā kāraṇena sayameva abhisambuddhā ñātā viditā sacchikatā.
  Iminā thero "ime dhammā tathāgatena abhisambuddhā, ahaṁ pana tumhākaṁ rañño
  lekhavācakasadiso"ti jinasuttaṁ dassento okappanaṁ janesi.
                       Ekadhammavaṇṇanā niṭṭhitā.
                       ------------------
                          Dvedhammavaṇṇanā
       [352] (ka) ime dve dhammā bahukārāti ime dve
  satisampajaññadhammā sīlapūraṇādīsu appamādo viya sabbattha upakārakā hitāvahā.
       (kha) samatho ca vipassanā cāti ime dve saṅgītisutte lokiyalokuttarā
  kathitā. Imasmiṁ dasuttarasutte pubbabhāgā kathitā.
       (cha) sattānaṁ saṁkilesāya sattānaṁ visuddhiyāti ayonisomanasikāro
  hetu ceva paccayo ca sattānaṁ saṁkilesāya, yonisomanasikāro visuddhiyā. Tathā
  dovacassatā pāpamittatā saṁkilesāya, sovacassatā kalyāṇamittatā visuddhiyā.

  *  *  *  *  *  *
  Footnote: 1 chaṂa., i abhiññāya na dissati 2 i. pariññāva
-------------------------------------------------
[page 259]
  Tathā tīṇi akusalamūlāni tīṇi kusalamūlāni. Cattāro yogā cattāro visaṁyogā.
  Pañca cetokhīlā pañcindriyāni. Cha agāravā cha gāravā. Satta asaddhammā satta
  saddhammā. Aṭṭha kusītavatthūni aṭṭha ārabbhavatthūni. Nava āghātavatthūni nava
  avaghātapaṭivinayā. Dasa akusalakammapathā dasa kusalakammapathāti evaṁpabhedā ime
  dve dhammā duppaṭividdhāti 1- veditabbā.
       (jha) saṅkhatā ca dhātūti paccayehi katā pañcakkhandhā. Asaṅkhatā ca
  dhātūti paccayehi akataṁ nibbānaṁ.
       (ña) vijjā ca vimutati cāti ettha vijjāti tisso vijjā.
  Vimuttīti arahattaphalaṁ.
       Imasmiṁ vāre abhiññādīni ekakasadisāneva, uppādetabbapade pana
  maggo kathito, sacchikātabbapade phalaṁ kathitaṁ. 2-
                        Dvedhammavaṇṇanā niṭṭhitā.
                         ----------------
                            Tayodhammavaṇṇanā
       [353] (cha) kāmānametaṁ nissaraṇaṁ yadidaṁ nekkhammanti ettha
  nekkhammanti anāgāmimaggo adhippeto. So hi sabbaso kāmānaṁ nissaraṇaṁ.
  Rūpānametaṁ nissaraṇaṁ yadidaṁ arūpanti ettha āruppepi arahattamaggo puna
  uppattinivāraṇato sabbaso rūpānaṁ nissaraṇaṁ nāMa. Nirodho tassa nissaraṇanti idha
  arahattaphalaṁ nirodhoti adhippetaṁ. Arahattaphalena hi nibbāne diṭṭhe puna āyatiṁ
  sabbasaṅkhārā na hontīti arahattaṁ saṅkhatanirodhassa 3- paccayattā nirodhoti vuttaṁ.
       (ja) atītaṁsañāṇanti 4- atītaṁsārammaṇaṁ ñāṇaṁ, itaresupi eseva nayo.
       Imasmiṁpi vāre abhiññādayo ekakasadisāva. Duppaṭivijjhapade pana
  maggo kathito. Sacchikātabbe phalaṁ.
                        Tayodhammavaṇṇanā niṭṭhitā.
                          --------------

  *  *  *  *  *  *
  Footnote: 1 chaṂa., i. duppaṭivijjāti 2 chaṂa., i. kathitaṁ na dissati
  3 Sī., i. sabbasaṅkhatanirodhassa 4 chaṂa. atītaṁse ñāṇanti
-------------------------------------------------
[page 260]
                          Cattārodhammavaṇṇanā
       [354] (ka) cattāri cakkānīti ettha cakkaṁ nāma dārucakkaṁ,
  ratanacakkaṁ, dhammacakkaṁ, iriyāpathacakkaṁ, sampatticakkanti pañcavidhaṁ. Tattha "yaṁ panidaṁ
  samma rathakāra cakkaṁ chahi māsehi niṭṭhitaṁ, chārattūnehī"ti 1- idaṁ dārucakkaṁ.
  "pitarā Pavattitaṁ cakkaṁ anuppavattetī"ti 2- idaṁ ratanacakkaṁ. "mayā 3- Pavattitaṁ
  cakkan"ti 4- idaṁ dhammacakkaṁ. "catucakkaṁ Navadvāran"ti 5- idaṁ iriyāpathacakkaṁ.
  "cattārimāni Bhikkhave cakkāni, yehi samannāgatānaṁ devamanussānaṁ catucakkaṁ
  pavattatī"ti 6- idaṁ sampatticakkaṁ. Idhāpi etadeva adhippetaṁ.
       Paṭirūpadesavāsoti yattha catasso parisā sandissanti, evarūpe
  anucchavike dese vāso. Sappurisūpanissayoti buddhādīnaṁ sappurisānaṁ avassayanaṁ
  sevanaṁ bhajanaṁ payirupāsanaṁ. 7- Attasammāpaṇidhīti attano sammāṭhapanaṁ, sace pana
  pubbe assaddhādīhi samannāgato hoti, tāni pahāya saddhādīsu patiṭṭhāpanaṁ.
  Pubbe ca katapuññatāti pubbe upacitakusalatā. Idamevettha pamāṇaṁ. Yena hi
  ñāṇasampayuttacittena kusalakammaṁ kataṁ hoti, tadeva kusalaṁ taṁ purisaṁ paṭirūpe
  dese upaneti, sappurise bhajāpeti. 8- Soeva ca puggalo attānaṁ sammā ṭhapesi.
  Catūsu āhāresu paṭhamo lokiyova. Sesā pana saṅgītisutte 9-
  lokiyalokttaramissakā kathitā. Idha pubbabhāge lokiyāva.
       (ca) kāmayogavisaṁyogādayo anāgāmimaggādivasena veditabbā.
       (cha) hānabhāgiyādīsu paṭhamassa jhānassa lābhiṁ 10- kāmasahagatā
  saññāmanasikārā samudācaranti hānabhāgiyo samādhi. Tadanudhammatā sati santiṭṭhati
  ṭhitibhāgiyo samādhi. Avitakkasahagatā saññāmanasikārā samudācaranti visesabhāgiyo
  samādhi. Nibbidāsahagatā saññāmanasikārā samudācaranti virāgūpasañhito

  *  *  *  *  *  *
  Footnote: 1 aṅ. tika. 20/15/107 pacetanasutta 2 aṅ. pañcaka. 22/132/167 (sayā)
  3 chaṂa. mayā na dissati 4 MaṂa. 13/399/384 selasutta
  5 saṁ.sagā, 15/29/18 catucakkasutta 6 aṅ. catukka. 21/31/37 cakkasutta
  7 chaṂa., i. payirupāsanaṁ na dissati 8 chaṂa. bhajāpesi
  9 chaṂa. tayosaṅgītisutte, i. tīṇisaṅgītisutte 10 chaṂa., i. lābhī
-------------------------------------------------
[page 261]
  Nibbedhabhāgiyo samādhīti iminā nayena sabbasamāpattiyo vitthāretvā attho
  veditabbo. Visuddhimagge panassa vinicchayakathā kathitāva.
       Imasmiṁpi vāre abhiññādayo ekakasadisāva. Abhiññāpade panettha
  maggo kathito. Sacchikātabbapade phalaṁ.
                       Cattārodhammavaṇṇanā niṭṭhitā.
                        ------------------
                            Pañcadhammavaṇṇanā
       [355] (kha) pītipharaṇatādīsu pīti 1- pharamānā uppajjatīti dvīsu
  jhānesu paññā pītipharaṇatā nāMa. Sukhaṁ pharamānaṁ uppajjatīti tīsu jhānesu
  paññā sukhapharaṇatā nāMa. Paresaṁ cetopharamānā uppajjatīti cetopariyapaññā
  cetopharaṇatā nāMa. Ālokapharaṇe uppajjatīti dibbacakkhupaññā ālokapharaṇatā
  nāMa. Paccavekkhaṇañāṇaṁ paccavekkhaṇanimittaṁ nāMa. Vuttampi cetaṁ "dvīsu jhānesu
  paññā pītipharaṇatā, tīsu jhānesu paññā sukhapharaṇatā. Paracitte paññā
  cetopharaṇatā, dibbacakkhu ālokapharaṇatā. Tamhā tamhā samādhimhā vuṭṭhitassa
  paccavekkhaṇañānaṁ paccavekkhaṇanimittan"ti.
       Tattha pītipharaṇatā sukhapharaṇatā dve pādā viya. Cetopharaṇatā
  ālokapharaṇatā dve hatthā viya. Abhiññāpādakajjhānaṁ majjhimakāyo viya.
  Paccavekkhaṇanimittaṁ sīsaṁ viya. Iti āyasmā sāriputtatthero pañcaṅgikaṁ
  sammāsamādhiṁ aṅgapaccaṅgasampannaṁ purisaṁ viya 2- katvā dassesi.
       (ja) ayaṁ samādhi paccuppannasukho cevāti ādīsu arahattaphalasamādhi
  adhippeto. So hi appitappitakkhaṇe sukhattā paccuppannasukho. Purimo purimo
  pacchimassa pacchimassa samādhisukhassa paccayattā āyatiṁ sukhavipāko.
       Kilesehi ārakattā ariyo. Kāmāmisavaṭṭāmisalokāmisānaṁ abhāvā
  nirāmiso. Buddhādīhi 3- mahāpurisehi sevitattā akāpurisasevito. Aṅgasantatāya

  *  *  *  *  *  *
  Footnote: 1 chaṂa., pītiṁ 2 chaṂa. viya na dissati 3 i. buddho buddhādīhi
-------------------------------------------------
[page 262]
  Ārammaṇasantatāya sabbakilesadarathasantatāya ca santo. Atappanīyaṭṭhena paṇīto.
  Kilesapaṭippassaddhiyā laddhattā kilesapaṭippassaddhibhāvaṁ vā laddhattā
  paṭippassaddhiladdho. Paṭippassaddhaṁ paṭippassaddhīti hi idaṁ atthato ekaṁ.
  Paṭippassaddhakilesena vā arahatā laddhattā paṭippassaddhiladdho. Ekodibhāvena
  adhigatattā ekodibhāvameva vā adhigatattā ekodibhāvādhigato. Appaguṇasāsavasamādhi viya
  sasaṅkhārena sappayogena cittena paccanīkadhamme niggayha kilese vāretvā
  anadhigatattā na ca sasaṅkhārāniggayha vāritagato. Tañca samādhiṁ samāpajjanto
  tato vā vuṭṭhahanto sativepullappattattā satova samāpajjati satova vuṭṭhahati.
  Yathāparicchinnakālavasena vā sato samāpajjati sato vuṭṭhahati. Tasmā yadettha
  "ayaṁ samādhi paccuppannasukho ceva āyatiṁ ca sukhavipāko"ti evaṁ paccavekkhamānassa
  paccattaṁyeva aparapaccayañāṇaṁ uppajjati, taṁ ekamaṅgaṁ. Eseva nayo sesesupi.
  Evamimehi pañcahi paccavekkhaṇañāṇehi ayaṁ samādhi "pañcañāṇiko sammāsamādhī"ti
  vutto.
       Imasmiṁ vāre visesabhāgiyapade maggo kathito. Sacchikātabbapade
  phalaṁ. Sesaṁ purimasadisameva.
                        Pañcadhammavaṇṇanā niṭṭhitā.
                         -----------------
                             Chadhammavaṇṇanā
       [356] Chakkesu sabbaṁ uttānatthameva. Duppaṭivijjhapade panettha
  maggo kathito. Sesaṁ purimasadisaṁ.
                         Chadhammavaṇṇanā niṭṭhitā.
                          --------------
-------------------------------------------------
[page 263]
                            Sattadhammavaṇṇanā
       [357] (ña) sammappaññāya sudiṭṭhā hontīti hetunā nayena
  vipassanāñāṇena sudiṭṭhā honti. Kāmāti vatthukāmā ca kilesakāmā ca, dvepi
  sapariḷāhaṭṭhena aṅgārakāsu viya sudiṭṭhā honti. Vivekaninnanti nibbānaninnaṁ.
  Poṇaṁ pabbhāranti ninnassetaṁ vevacanaṁ. Byantībhūtanti vigataneyyantībhūtaṁ 1-
  nittaṇhanti attho. Kuto? sabbaso āsavaṭṭhānīyehi dhammehi tebhūmikadhammehīti 2-
  attho. Idha bhāvetabbapade maggo kathito. Sesaṁ purimasadisameva.
                        Sattadhammavaṇṇanā niṭṭhitā.
                         ----------------
                            Aṭaṭhadhammavaṇṇanā
       [358] (ka) ādibrahmacariyakāya paññāyāti sikkhattayasaṅgahassa
  maggabrahmacariyassa ādibhūtāya pubbabhāge taruṇasamathavipassanāpaññāya.
  Aṭṭhaṅgikassa vā maggassa ādibhūtāya sammādiṭṭhipaññāya. Tibbanti balavaṁ.
  Hirottappanti hiri ca ottappañca. Pemanti gehasitapemaṁ. Gāravoti garucittabhāvo.
  Garubhāvanīyañhi upanissāya viharato kilesā na uppajjanti ovādānusāsaniṁ
  labhati. Tasmā taṁ nissāya vihāro paññāpaṭilābhassa paccayo hoti.
       (cha) akkhaṇesu yasmā petā asurānaṁ āvāhaṁ 3- gacchanti, vivāhaṁ 4-
  gacchanti, tasmā pittivisayeneva 5- asurakāyo gahitoti veditabbo.
       (ja) appicchassāti ettha paccayappiccho, adhigamappiccho, pariyattiappiccho,
  dhutaṅgappicchoti cattāro appicchā. Tattha paccayappiccho bahuṁ dente
  appaṁ gaṇhāti, appaṁ dente appataraṁ vā gaṇhāti, na vā gaṇhāti, na
  anavasesaggāhī hoti. Adhigamappiccho majjhantikatthero viya attano adhigamaṁ
  aññesaṁ jānituṁ na deti. Pariyattiappiccho tepiṭakopi samāno na bahussutabhāvaṁ

  *  *  *  *  *  *
  Footnote: 1 chaṂa., niyatibhūtaṁ, i. vigataniyantibhataṁ 2 chaṂa., i. tebhūmakadhammehīti
  3 chaṂa. āvāhanaṁ 4 chaṂa., vivāhanaṁ 5 chaṂa. petti...
-------------------------------------------------
[page 264]
  Jānāpetukāmo hoti sāketatissatthero viya. Dhutaṅgappiccho dhutaṅgapariharaṇabhāvaṁ
  aññesaṁ jānituṁ na deti dvebhātikattheresu jeṭṭhakatthero viya. Vatthuṁ 1-
  visuddhimagge kathitaṁ. Ayaṁ dhammoti evaṁ santaguṇaniggūhanena ca paṭiggahaṇe
  paccayapaṭiggahaṇe mattañañutāya ca appicchassa puggalassa ayaṁ navalokuttaradhammo
  sampajjati, no mahicchassa. Evaṁ sabbattha yojetabbaṁ.
       Santuṭṭhassāti catūsu paccayesu tīhi santosehi santuṭṭhassa.
  Pavivittassāti kāyacittaupadhivivekehi vivittassa. Tattha kāyaviveko nāma
  gaṇasaṅgaṇikaṁ vinodetvā aṭṭhāarabbhavatthuvasena ekībhāvo. Ekībhāvamattena pana
  kammaṁ na nippajjatīti kasiṇaparikammaṁ katvā aṭṭha samāpattiyo nibbatteti, ayaṁ
  cittaviveko nāMa. Samāpattimatteneva kammaṁ na nippajjatīti jhānaṁ pādakaṁ
  katvā saṅkhāre sammasitvā saha paṭisambhidāhi arahattaṁ pāpuṇāti. Ayaṁ upadhiviveko
  nāMa. Tenāha bhagavā "kāyaviveko ca vivekaṭṭhakāyānaṁ nekkhammābhiratānaṁ. Cittaviveko
  ca parisuddhacittānaṁ paramavodānappattānaṁ. Upadhiviveko ca nirupadhīnaṁ puggalānaṁ
  visaṅkhāragatānan"ti.
       Saṅgaṇikārāmassāti gaṇasaṅgaṇikāya ceva kilesasaṅgaṇikāya ca ramantassa. 2-
  Āraddhaviriyassāti kāyikacetasikaviriyavasena āraddhaviriyassa. Upaṭṭhitassatissāti
  catussatipaṭṭhānavasena upaṭṭhitassatissa. Samāhitassāti ekaggacittassa. Paññavatoti
  kammassakatapaññāya paññavato. Nippapañcārāmassāti vigatamānataṇhādiṭṭhipapañcassa.
       Idha bhāvetabbapade maggo kathito. Sesaṁ purimasadisameva.
                        Aṭṭhadhammavaṇṇanā niṭṭhitā.
                            ----------

  *  *  *  *  *  *
  Footnote: 1 chaṂa. vatthu 2 chaṂa., i. ratassa
-------------------------------------------------
[page 265]
                            Navadhammavaṇṇanā
       [359] (kha) sīlavisuddhīti visuddhiṁ pāpetuṁ samatthaṁ catupārisuddhisīlaṁ.
  Pārisuddhipadhāniyaṅganti parisuddhabhāvassa padhānaṅgaṁ. Cittavisuddhīti vipassanāya
  padaṭṭhānabhūtā aṭṭha paguṇasamāpattiyo. Diṭṭhivisuddhīti sapaccayanāmarūpadassanaṁ.
  Kaṅkhāvitaraṇavisuddhīti paccayākārañāṇaṁ. Addhattayepi hi paccayavaseneva dhammā
  pavattantīti passanto kaṅkhaṁ vitarati. Maggāmaggañāṇadassanavisuddhīti obhāsādayo
  na maggo, vīthipaṭipannaṁ udayabbayañāṇaṁ maggoti evaṁ maggāmaggañāṇaṁ.
  Paṭipadāñāṇadassanavisuddhīti rathavinīte vuṭṭhānagāminī vipassanā kathitā, idha
  taruṇavipassanā. Ñāṇadassanavisuddhīti rathavinīte 1- maggo kathito, idha vuṭṭhānagāminī
  vipassanā. Etā pana sattapi visuddhiyo vitthārena visuddhimagge kathitā.
  Paññāti arahattaphalapaññā. Vimuttīti arahattaphalavimuttiyeva.
       (cha) dhātunānattaṁ paṭicca uppajjati phassanānattanti cakkhvādidhātunānattaṁ
  paṭicca cakkhusamphassādinānattaṁ uppajjatīti attho. Phassanānattaṁ paṭiccāti
  cakkhusamphassādinānattaṁ paṭicca. Vedanānānattanti cakkhusamphassajādivedanānānattaṁ.
  Saññānānattaṁ paṭiccāti kāmasaññādinānattaṁ paṭicca.
  Saṅkappanānattanti kāmasaṅkappādinānattaṁ. Saṅkappanānattaṁ paṭicca uppajjati
  chandanānattanti saṅkappanānattatāya rūpe chando sadde chandoti evaṁ
  chandanānattaṁ uppajjati. Pariḷāhanānattanti chandanānattatāya rūpapariḷāho
  saddapariḷāhoti evaṁ pariḷāhanānattaṁ uppajjati. Pariyesanānānattanti
  pariḷāhanānattatāya rūpapariyesanādinānattaṁ uppajjati. Lābhanānattanti
  pariyesanānānattatāya rūpapaṭilābhādinānattaṁ uppajjati.
       (ja) saññāsu maraṇasaññāti maraṇānupassanāñāṇena saññā.
  Āhāre paṭikūlasaññāti āhāraṁ pariggaṇhantassa uppannasaññā. Sabbaloke

  *  *  *  *  *  *
  Footnote: 1 Maṃū. 12/252/215 rathavinītasutta
-------------------------------------------------
[page 266]
  Anabhiratisaññāti sabbasmiṁ vaṭṭe ukkaṇṭhantassa uppannasaññā. Sesā heṭṭhā
  vipassanāya 1- kathitāeva. Idha bahūkārapade maggo kathito. Sesaṁ purimasadisameva.
                           Navadhammā niṭṭhitā.
                           -------------
                            Dasadhammavaṇṇanā
       [360] (jha) nijjaravatthūnīti nijjarakāraṇāni. Micchādiṭṭhi nijjiṇṇā
  hotīti ayaṁ heṭṭhā vipassanāyapi nijjiṇṇāeva pahīnā, kasmā puna gahitāti.
  Asamucchinnattā. Vipassanāya hi kiñcāpi nijjiṇṇā, 2- na pana samucchinnā,
  maggo pana uppajjitvā taṁ samucchindati, na puna vuṭṭhātuṁ deti. Tasmā puna
  gahitā. Evaṁ sabbapadesu nayo netabbo.
       Ettha ca sammāvimuttipaccayā 3- catusaṭṭhi dhammā bhāvanāpāripūriṁ gacchanti.
  Katame catusaṭṭhi? sotāpattimaggakkhaṇe adhimokkhaṭṭhena saddhindriyaṁ paripūreti,
  Paggahaṭṭhena viriyindriyaṁ paripūreti, anussaraṇaṭṭhena satindriyaṁ paripūreti,
  avikkhepaṭṭhena samādhindriyaṁ paripūreti, dassanaṭṭhena paññindriyaṁ paripūreti,
  vijānanaṭṭhena manindriyaṁ paripūreti, 4- abhinandanaṭṭhena somanassindriyaṁ
  paripūreti. Pavattasantatiadhipateyyaṭṭhena jīvitindriyaṁ paripūreti .pe.
  Arahattaphalakkhaṇe adhimokkhaṭṭhena saddhindriyaṁ pavattasantatiadhipateyyaṭṭhena
  jīvitindriyaṁ paripūretīti evaṁ catūsu maggesu catūsu phalesu aṭṭhaṭṭha hutvā
  catusaṭṭhi dhammā pāripūriṁ gacchanti. Idha abhiññeyyapade maggo kathito.
  Sesaṁ purimasadisameva.
       Idha ṭhatvā pañhā samodhānetabbā. Dasake satapañhā kathitā.
  Ekake ca navake ca sataṁ, dukke ca aṭṭhake ca sataṁ, tike ca sattake ca sataṁ,
  catukke ca chakke ca sataṁ, pañcake paññāsāti aḍḍhachaṭṭhāni pañhasatāni
  kathitāni honti.

  *  *  *  *  *  *
  Footnote: 1 chaṂa., i. vipassanāya na dissati 2 chaṂa., i. jiṇṇā
  3 chaṂa. sammādiṭdhipaccayā 4 chaṂa., i. paripūreti na dissati
-------------------------------------------------
[page 267]
       "idamavoca Āyasmā sāriputto, attamanā te bhikkhū āyasmato
  sāriputtassa bhāsitaṁ abhinandun"ti sādhu sādhūti abhinandantā sirasā sampaṭicchiṁsu.
  Tāya ca pana attamanatāya imameva suttaṁ āvajjamānā pañcasatāpi te bhikkhū
  saha paṭisambhidāhi aggaphale arahatte patiṭṭhahiṁsūti.
                   Iti sumaṅgalavilāsiniyā dīghanikāyaṭṭhakathāya
                       dasuttarasuttavaṇṇanā niṭṭhitā.
                     Niṭṭhitā ca pāṭikavaggassa vaṇṇanāti.
                        Pāṭikavaggaṭṭhakathā niṭṭhitā.
                           ------------
                              Nigamanakathā
  ettāvatā ca:-
           āyācito sumaṅgalapariveṇanivāsinā thiraguṇena.
           Dāṭhānāgasaṁghattherena, theravaṁsanvayenāhaṁ. 1-
           Dīghāgamavarassa dasabalaguṇagaṇaparidīpanassa aṭṭhakathaṁ.
           Yaṁ ārabhiṁ sumaṅgalavilāsiniṁ nāma nāmena.
           Sā hi mahāaṭṭhakathāya, sāramādāya niṭṭhitā.
           Esā ekāsītippamāṇāya, pāliyā bhāṇavārehi.
           Ekūnasaṭṭhimatto, visuddhimaggopi bhāṇavārehi.
           Atthappakāsanatthāya, āgamānaṁ kato yasmā.
           Tasmā tena sahā'yaṁ, 2- aṭṭhakathā bhāṇavāragaṇanāya.
           Suparimitaparicchinnaṁ, cattālīsasataṁ hoti.
           Sabbaṁ cattālīsādhikasatapparimāṇaṁ bhāṇavārato evaṁ.
           Samayaṁ pakāsayantiṁ, 3- mahāvihāre nivāsinaṁ. 4-

  *  *  *  *  *  *
  Footnote: 1 chaṂa. theravaṁsanvayena 2 ka. sahāyaṁ 3 Sī. pakāsayanti 4 ka. mahāvihāravāsīnaṁ
-------------------------------------------------
[page 268]
           Mūlakaṭṭhakathāsāramādāya ca 1- mayā imaṁ karontena.
           Yaṁ puññamupacitaṁ tena, hotu sabbo sukhī lokoti.
       Paramavisuddhasaddhābuddhiviriyapaṭimaṇḍitena sīlācārajjavamaddavādiguṇasamudayasamuditena
  sakasamayasamayantaragahaṇajjhogāhaṇasamatthena paññāveyyattiyasamannāgatena
  tipiṭakapariyattippabhede sāṭṭhakathe satthu sāsane appaṭihatañāṇappabhāvena
  mahāveyyākaraṇena karaṇasampattijanitasukhaviniggatamadhurodāravacanalāvaṇṇayuttena
  yuttamuttavādinā vādivarena mahākavinā pabhinnapaṭisambhidāparivāre
  chaḷabhiññādippabhedaguṇapaṭimaṇḍite uttarimanussadhamme supatiṭṭhitabuddhīnaṁ
  theravaṁsappadīpānaṁ therānaṁ mahāvihāravāsīnaṁ vaṁsālaṅkārabhūtena vipulavisuddhabuddhinā
  buddhaghosoti garūhi gahitanāmadheyyena therena katā ayaṁ sumaṅgalavilāsinī nāma
  dīghanikāyaṭṭhakathā:-
           tāva tiṭṭhatu lokasmiṁ lokanittharaṇesinaṁ
           dassentī kulaputtānaṁ nayaṁ diṭṭhivisuddhiyā.
           Yāva buddhoti nāmampi suddhacittassa tādino
           lokamhi lokajeṭṭhassa pavattati mahesinoti.
                          Sumaṅgalavilāsīnī nāma
                  dīghanikāyaṭṭhakathā pāṭikavaggavaṇṇanā niṭṭhitā.
                          ---------------

  *  *  *  *  *  *
  Footnote: 1 chaṂa. ca na dissati
-------------------------------------------------
