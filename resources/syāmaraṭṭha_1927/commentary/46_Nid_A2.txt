[page 001]
                             Khuddakanikāya
                           cūḷaniddesaṭṭhakathā
                              ------
                 namo tassa bhagavato arahato sammāsambuddhassa.
                             Pārāyanavagga
                      1. Ajitamāṇavasuttaniddesavaṇṇanā
                  pārāyanavaggassa paṭhame ajitasuttaniddese:-
               [1] "kenassu Nivuto loko (iccāyasmā ajito)
                           kenassu nappakāsati
                         kissābhilepanaṁ brūsi 1-
                          kiṁsu tassa mahabbhayan"ti
  ajitamāṇavassa pucchite paṭhamapañhe ca uparūpari pañhe ca niddesesu ca vuttañca
  uttānañca vajjetvā visesameva vakkhāMa. Tattha nivutoti paṭicchādito.
  Kissābhilepanaṁ brūsīti kiṁ assa lokassa abhilepanaṁ vadesi.
       Āvutoti āvarito. Nivutoti paṭicchādito. Ophuṭoti 2- heṭṭhā
  paṭicchādito. Pihitoti uparibhāgena chādito. Paṭicchannoti avivaṭo. Paṭikujjitoti
  adhomukhaṁ chādito.
       Nappakāsatīti nappakāso hoti. Nappabhāsatīti ñāṇappabhāsaṁ na karoti.
  Na tapatīti ñāṇatapaṁ 3- na karoti. Na virocatīti ñāṇavirocanaṁ na karoti. Na
  ñāyatīti 4- na jānīyati. Na paññāyatīti nappaññāyate.

  *  *  *  *  *  *
  Footnote: 1 ka. brūhi 2 chaṂa. ovutoti 3 ka. ñāṇobhāsaṁ 4 ka. na saññāyatīti
-------------------------------------------------
[page 002]
       Kena littoti kena limpito. Palitto upalittoti 1- upasaggena padaṁ
  vaḍḍhitaṁ. Ācikkhāhi 2- niddesavasena. Desehi 3- paṭiniddesavasena paññapehi 4-
  tena tena pakārena. Atthaṁ bodhento paṭṭhapehi. 5- Tassa tassatthassa kāraṇaṁ
  dassento vivarāhi. 6- Byañjanabhāvaṁ dassento vibhajāhi. 7- Nikkujjitabhāvaṁ
  gambhīrabhāvañca haritvā sotūnaṁ ñāṇassa patiṭṭhaṁ janayanto uttānīkarohi. 8-
  Sabbehipi imehi ākārehi sotūnaṁ aññāṇandhakāraṁ vidhamento pakāsehīti 9-
  evamattho daṭṭhabbo.
       [2] Vevicchā pamādā nappakāsatīti macchariyahetu ca pamādahetu ca
  nappakāsati. Macchariyaṁ hissa dānādīhi guṇehi pakāsituṁ na deti, pamādo
  sīlādīhi. Jappābhilepananti taṇhā assa lokassa makkaṭalepo viya makkaṭassa
  abhilepanaṁ. Dukkhanti jātiādikaṁ dukkhaṁ.
       Yesaṁ dhammānanti yesaṁ rūpādidhammānaṁ. Ādito samudāgamanaṁ paññāyatīti
  paṭhamato uppādo paññāyati. Atthaṅgamato nirodho paññāyatīti bhaṅgato
  nirujjhanaṁ paññāyati. Kammasannissito vipākoti kusalākusalavipāko kammaṁ amuñcitvā
  pavattanato kammasannissito vipākoti vuccati. Vipākasannissitaṁ kammanti
  kusalākusalaṁ kammaṁ vipākassa okāsaṁ katvā ṭhitattā vipākasannissitaṁ kammanti
  vuccati. Nāmasannissitaṁ rūpanti pañcavokāre rūpaṁ nāmaṁ amuñcitvā pavattanato
  nāmasannissitaṁ rūpanti vuccati. Rūpasannissitaṁ nāmanti pañcavokāre nāmaṁ rūpaṁ
  amuñcitvā pavattanato rūpasannissitaṁ nāmanti vuccati.
       [3] Savanti sabbadhi sotāti sabbesu rūpādiāyatanesu taṇhādikā
  sotā sandanti. Kinnivāraṇanti tesaṁ kiṁ āvaraṇaṁ kā rakkhā. Saṁvaraṁ brūhīti
  taṁ tesaṁ nivāraṇasaṅkhātaṁ saṁvaraṁ brūhi. Etena sāvasesappahānaṁ pucchati. Kena

  *  *  *  *  *  *
  Footnote: 1 chaṂa. saṁlitto upalittoti 2 chaṂa. ācikkhasi 3 chaṂa. desesi
  4 chaṂa. paññapesi 5 chaṂa. paṭṭhapesi 6 chaṂa. vivarasi
  7 chaṂa. vibhajasi 8 chaṂa. uttānīkarosi 9 chaṂa. pakāsesīti
-------------------------------------------------
[page 003]
  Sotā pithiyyareti 1- kena dhammena ete sotā pithiyyanti 2- pacchijjanti.
  Etena anavasesappahānaṁ pucchati.
       Savantīti uppajjanti. Āsavantīti adhogāmino hutvā savanti. Sandantīti
  nirantaragāmino hutvā sandamānā pavattanti. 3- Pavattantīti punappunaṁ
  vattanti.
       [4] Sati tesaṁ nivāraṇanti vipassanāyuttā kusalākusaladhammānaṁ gatiyo
  samanvesamānā sati tesaṁ sotānaṁ nivāraṇaṁ. Sotānaṁ saṁvaraṁ brūmīti tamevāhaṁ
  satiṁ sotānaṁ saṁvaraṁ brūmīti adhippāyo. Paññāyete pithiyyareti rūpādīsu pana
  aniccatādipaṭivedhasādhikāya maggapaññāya ete sotā sabbaso pithiyyanti.
       Pacchijjantīti ucchijjanti. Samudayañcāti paccayañca. Atthaṅgamañcāti
  uppannānaṁ abhāvagamanañca anuppannānaṁ anuppādaṁ vā. Assādañcāti
  ānisaṁsañca. Ādīnavañcāti dosañca. Nissaraṇañcāti niggamanañca.
       [5] Paññā cevāti pañhāgāthāya yā cāyaṁ tayā vuttā paññā, yā ca
    sati, yañca tadavasesaṁ nāmarūpaṁ, etaṁ sabbampi kattha nirujjhati. Etaṁ me pañhaṁ
  puṭṭho pabrūhīti evaṁ saṅkhepattho veditabbo.
       Katthetaṁ uparujjhatīti etaṁ nāmarūpaṁ kattha na bhavati. Vūpasamatīti nibbāti.
  Atthaṅgacchatīti abhāvaṁ gacchati. Paṭippassambhatīti sannisīdati.
       [6] Vissajjanagāthāya panassa yasmā paññāsatiyo nāmeneva saṅgahaṁ
  gacchanti. Tasmā tā visuṁ na vuttā. Ayaṁ hettha 4- saṅkhepattho:- yaṁ maṁ tvaṁ
  ajita etaṁ pañhaṁ apucchi "katthetaṁ uparujjhatī"ti yadetaṁ 5- yattha nāmañca rūpañca
  asesaṁ uparujjhati, tante vadāmi. Tassa tassa hi viññāṇassa nirodhena
  saheva apubbaṁ acarimaṁ etthetaṁ uparujjhati, ettheva viññāṇanirodhena nirujjhati

  *  *  *  *  *  *
  Footnote: 1 pidhīyareti, evamuparipi 2 chaṂa. pidhīyanti, evamuparipi 3 ka. hutvā savanti
  4 chaṂa. ayamettha 5 chaṂa. tadetaṁ
-------------------------------------------------
[page 004]
  Etaṁ, 1- pacchimaviññāṇanirodhā 2- tassa tassa nirodho hoti, taṁ nātivattatīti
  vuttaṁ hoti.
       Sotāpattimaggañāṇena abhisaṅkhāraviññāṇassa nirodhenāti sotāpatti-
  maggasampayuttapaññāya kusalākusalacetanāsampayuttacittassa abhabbuppattikavasena
  nirujjhanena. Tattha duvidho nirodho anupādinnakanirodho upādinnakanirodhoti.
  Sotāpattimaggena hi cattāri diṭṭhisampayuttāni vicikicchāsahagatanti pañca
  cittāni nirujjhanti, tāni rūpaṁ samuṭṭhāpenti. Taṁ anupādinnakarūpakkhandho, tāni
  cittāni viññāṇakkhandho, taṁsampayuttā vedanāsaññāsaṅkhārā tayo arūpakkhandhā.
  Tattha sace sotāpannassa sotāpattimaggo abhāvito abhavissā, tāni pañca
  cittāni chasu ārammaṇesu pariyuṭṭhānaṁ pāpuṇeyyuṁ. Sotāpattimaggo pana nesaṁ
  pariyuṭṭhānuppattiṁ vārayamāno setusamugghātaṁ abhabbuppattikabhāvaṁ kurumāno
  anupādinnakaṁ nirodheti nāMa. Sakadāgāmimaggena cattāri diṭṭhivippayuttāni dve
  domanassasahagatānīti oḷārikakāmarāgabyāpādavasena cha cittāni nirujjhanti
  anāgāmimaggena aṇusahagatakāmarāgabyāpādavasena pana tāni eva cha cittāni
  nirujjhanti. Arahattamaggena cattāri diṭṭhivippayuttāni uddhaccasahagatañcāti
  pañca akusalacittāni nirujjhanti. Tattha sace tesaṁ ariyānaṁ te maggā abhāvitā
  assu, tāni cittāni chasu ārammaṇesu pariyuṭṭhānaṁ pāpuṇeyyuṁ. Te pana tesaṁ
  maggā pariyuṭṭhānuppattiṁ vārayamānā setusamugghātaṁ abhabbuppattikabhāvaṁ kurumānā
  anupādinnakaṁ nirodhenti nāMa. Evaṁ anupādinnakanirodho veditabbo.
       Sace pana sotāpannassa sotāpattimaggo abhāvito abhavissā, ṭhapetvā
  satta bhave anamatagge saṁsāravaṭṭe upādinnakakkhandhappavattaṁ pavatteyya.
  Kasmā? tassa pavattiyā hetūnaṁ atthitāya. Tīṇi saññojanāni 3- diṭṭhānusayo
  Vicikicchānusayoti ime pana pañca kilese so maggo uppajjamānova samugghāteti.
  Idāni kuto sotāpannassa satta bhave ṭhapetvā anamatagge saṁsāravaṭṭe

  *  *  *  *  *  *
  Footnote: 1 ka. evaṁ 2 chaṂa. viññāṇanirodhā 3 chaṂa. saṁyojanāni
-------------------------------------------------
[page 005]
  Upādinnakappavattaṁ pavattissati. Evaṁ sotāpattimaggo upādinnakappavattaṁ
  appavattaṁ kurumāno upādinnakaṁ nirodheti nāMa.
       Sace sakadāgāmissa sakadāgāmimaggo abhāvito abhavissā, ṭhapetvā dve
  bhave pañcasu bhavesu upādinnakappavattaṁ pavatteyya. Kasmā? tassa pavattiyā hetūnaṁ
  atthitāya. Oḷārikāni kāmarāgapaṭighasaññojanāni oḷāriko kāmarāgānusayo
  paṭighānusayoti ime pana cattāro kilese so maggo uppajjamānova samugghāteti.
  Idāni kuto sakadāgāmissa dve bhave ṭhapetvā pañcasu bhavesu upādinnakappavattaṁ
  pavattissati. Evaṁ sakadāgāmimaggo upādinnakappavattaṁ appavattaṁ kurumāno
  upādinnakaṁ nirodheti nāMa.
       Sace anāgāmissa anāgāmimaggo abhāvito abhavissā, ṭhapetvā ekaṁ
  bhavaṁ dutiyabhave upādinnakappavattaṁ pavatteyya. Kasmā? tassa pavattiyā hetūnaṁ
  atthitāya. Aṇusahagatāni kāmarāgapaṭighasaññojanāni aṇusahagato kāmarāgānusayo
  paṭighānusayoti ime pana cattāro kilese so maggo uppajjamānova samugghāteti.
  Idāni kuto anāgāmissa ekaṁ bhavaṁ ṭhapetvā dutiyabhave upādinnakappavattaṁ
  pavattissati. Evaṁ anāgāmimaggo upādinnakappavattaṁ appavattaṁ kurumāno
  upādinnakaṁ nirodheti nāMa.
       Sace arahato arahattamaggo abhāvito abhavissā, rūpārūpabhavesu
  upādinnakappavattaṁ pavatteyya. Kasmā? tassa pavattiyā hetūnaṁ atthitāya. Rūparāgo
  arūparāgo māno uddhaccaṁ avijjā mānānusayo bhavarāgānusayo avijjānusayoti
  ime pana aṭṭha kilese so maggo uppajjamānova samugghāteti. Idāni kuto
  khīṇāsavassa punabbhave upādinnakappavattaṁ pavattissati. Evaṁ arahattamaggo
  upādinnakappavattaṁ appavattaṁ kurumāno upādinnakaṁ nirodheti nāMa.
       Sotāpattimaggo cettha apāyabhavaṁ nirodheti. Sakadāgāmimaggo sugatikāmabhavekadesaṁ.
  Anāgāmimaggo kāmabhavaṁ. Arahattamaggo rūpārūpabhavaṁ, sabbabhavepi nirodheti evāti
  vadanti. Evaṁ upādinnakanirodho veditabbo.
-------------------------------------------------
[page 006]
       Tattha "abhisaṅkhāraviññāṇassa nirodhenā"ti etena anupādinnakanirodhaṁ
  dasseti. "ye Uppajjeyyuṁ nāmañca rūpañca, etthete nirujjhantī"ti iminā
  pana upādinnakanirodhaṁ dasseti.
       Tattha satta bhave ṭhapetvāti kāmabhavato kāmabhavaṁ saṁsarantassa satta
  bhave vajjetvā. Anamatagge saṁsāreti:-
            "khandhānañca paṭipāṭi dhātuāyatanāna ca
             abbocchinnaṁ vattamānā `saṁsāro'ti pavuccatī"ti 1-
  evaṁ vaṇṇite saṁsāravaṭṭe. Ye uppajjeyyuṁ nāmañca rūpañcāti namanalakkhaṇaṁ
  catukkhandhasaṅkhātaṁ nāmañca ruppanalakkhaṇaṁ bhūtopādāyasaṅkhātaṁ rūpañca ete
  dhammā uppajjeyyuṁ. Etthete nirujjhantīti etasmiṁ sotāpattimagge ete
  nāmarūpadhammā abhabbuppattikavasena nirodhaṁ gacchanti. Sakadāgāmimaggañāṇenāti
  ettha paṭisandhivasena sakiṁyeva imaṁ lokaṁ āgacchatīti sakadāgāmī, tassa maggo
  sakadāgāmimaggo. Tena maggena sampayuttañāṇena. Dve bhave ṭhapetvāti
  kāmadhātuyāyeva paṭisandhivasena dve bhave vajjetvā. Pañcasu bhavesūti tadavasiṭṭhesu
  pañcasu bhavesu. Etthete nirujjhantīti ettha sakadāgāmimagge 2- ete dhammā
  vuttanayena nirujjhanti. Ekaṁ bhavaṁ ṭhapetvāti ukkaṭṭhavasena rūpadhātuyā vā
  arūpadhātuyā vā ekaṁ bhavaṁ vajjetvā. Rūpadhātuyā vā arūpadhātuyā vāti dutiyakabhave
  rūpadhātuyā ceva arūpadhātuyā ca. Nāmañca rūpañcāti ettha rūpabhave nāmarūpaṁ,
  arūpabhave nāmameva. Etthete nirujjhantīti ettha anāgāmimagge 2- ete
  nāmarūpadhammā vuttanayena nirujjhanti.
       Arahatoti kilesehi ārakattā "arahā"ti laddhanāmassa khīṇāsavassa.
  Anupādisesāya nibbānadhātuyāti duvidhā hi nibbānadhātu saupādisesā ca
  anupādisesā ca. Tattha upādīyati "ahaṁ mamā"ti bhusaṁ gaṇhīyatīti upādi,
  khandhapañcakassetaṁ adhivacanaṁ. Upādiyeva seso avasiṭṭho upādiseso, saha

  *  *  *  *  *  *
  Footnote: 1 visuddhi. 3/145 (syā), abhi. A. 1/11, mano. pū. 2/435, udāna.
  A. 3/289, itivuttaka. A. 14/66 paṭi.saṁ.A. 2/18 (bamā) 2 ka...ṃaggena
-------------------------------------------------
[page 007]
  Upādisesena vattatīti saupādisesā. Natthettha upādisesoti anupādisesā.
  Ayaṁ pana anupādisesā, 1- tāya anupādisesāya nibbānadhātuyā. Parinibbāyantassāti
  nirindhanassa viya jātavedassa nibbāyantassa appavattaṁ pavisantassa. Carimaviññāṇassa
  nirodhenāti ettha assāsapassāsānaṁ nirodhavasena. Tayo carimā bhavacarimo
  jhānacarimo cuticarimoti. Bhavesu hi kāmabhave assāsapassāsā pavattanti,
  rūpārūpabhavesu nappavattanti. Tasmā so bhavacarimo. Jhānesu purimajjhānattayeva
  pavattanti, catutthe nappavattanti. Tasmā so jhānacarimo. Ye pana cuticittassa
  purato soḷasamena cittena sahuppannā, te cuticittena saha nirujjhanti. Ayaṁ 2-
  cuticarimo nāMa. Ayaṁ idha carimoti adhippeto. Ye hi keci buddhā vā
  paccekabuddhā vā ariyasāvakā vā antamaso kunthakipillikaṁ upādāya sabbe
  bhavaṅgacitteneva abyākatena dukkhasaccena kālaṁ karonti. Tasmā carimaviññāṇassa
  nirodhenāti cuticittassa nirodhenāti attho.
       Paññā ca sati ca nāmañcāti etehi catunnaṁ arūpakkhandhānaṁ gahaṇaṁ
  paccetabbaṁ. Rūpañcāti etena catunnaṁ mahābhūtānaṁ catuvīsatiupādāyarūpānañca
  gahaṇaṁ paccetabbaṁ. Idāni tassa nirujjhanūpāyaṁ dassento "viññāṇassa
  nirodhena, etthetaṁ uparujjhatī"ti āha. Tattha viññāṇanti carimaviññāṇampi
  abhisaṅkhāraviññāṇampi. Abhisaṅkhāraviññāṇassa pahīnanirodhena etthetaṁ uparujjhati
  nirujjhati dīpasikhā viya apaṇṇattikabhāvaṁ yāti, carimaviññāṇassa anuppādapaccayattā
  anuppādanirodhena anuppādavaseneva uparujjhatīti. 3-
       [7] Ettāvatā ca "dukkhamassa mahabbhayan"ti iminā pakāsitaṁ dukkhasaccaṁ,
  "yāni sotānī"ti iminā samudayasaccaṁ, "paññāyete pithiyyareti iminā maggasaccaṁ,
  "asesaṁ uparujjhatī"ti iminā nirodhasaccanti evaṁ cattāri saccāni sutvāpi
  ariyabhūmiṁ anadhigato. Puna sekkhāsekkhapaṭipadaṁ pucchanto "ye ca saṅkhātadhammāse"ti
  gāthamāha. Tattha saṅkhātadhammāti aniccādivasena parivīmaṁsitadhammā, arahantānametaṁ
  adhivacanaṁ. Sekkhāti sīlādīni sikkhamānā avasesā ariyapuggalā. Puthūti bahū

  *  *  *  *  *  *
  Footnote: 1 chaṂa. ayaṁ pana anupādisesāti na dissanti 2 chaṂa. so 3 su.vi. 1/327
-------------------------------------------------
[page 008]
  Sattajanā. Tesaṁ me nipako iriyaṁ puṭṭho pabrūhīti tesaṁ me sekkhāsekkhānaṁ
  nipako paṇḍito tvaṁ puṭṭho paṭipattiṁ pabrūhi. 1-
       Tesaṁ khandhā saṅkhātāti tesaṁ pañcakkhandhā appaṭisandhikaṁ katvā desitā, 2-
  saṅkhepaṁ katvā ṭhapitā vā. Dhātuādīsupi eseva nayo. Iriyanti payogaṁ. Cariyanti
  kiriyaṁ. Vuttinti. Pavattiṁ ācaranti caraṇaṁ. Gocaranti paccayaṁ. Vihāranti
  iriyāpathappavattanaṁ. Paṭipadanti vipassanaṁ.
       [8] Athassa bhagavā yasmā sekkhena kāmacchandanīvaraṇaṁ ādiṁ katvā
  sabbakilesā pahātabbā eva, tasmā "kāmesū"ti upaḍḍhagāthāya sekkhapaṭipadaṁ
  dassesi. 3- Tassattho:- vatthukāmesu kilesakāmena nābhigijjheyya, kāyaduccaritādayo
  ca manaso āvilabhāvakare dhamme pajahanto manasā anāvilo siyāti. Yasmā pana
  asekkho aniccādivasena sabbasaṅkhārādīnaṁ paritulitattā kusalo sabbadhammesu
  kāyānupassanāsatiādīhi ca sato sakkāyadiṭṭhiādīnaṁ bhinnattā bhikkhubhāvaṁ patto
  hutvā sabbairiyāpathesu paribbajati, tasmā "kusalo"ti upaḍḍhagāthāya
  asekkhapaṭipadaṁ dasseti.
       Nābhigijjheyyāti gedhaṁ nāpajjeyya. Na paligijjheyyāti lobhaṁ nāpajjeyya.
  Na palibujjheyyāti 4- lobhavasena na allīyeyya.
       Āvilakare kilese pajaheyyāti cittāluḷakare upatāpasaṅkhāte kilese
  pajaheyya.
       Sabbe dhammā anattāti nibbānaṁ antokaritvā vuttaṁ. Yaṁ kiñci
  samudayadhammanti yaṁ kiñci sappaccayasabhāvaṁ.
       Saha gāthāpariyosānāti gāthāvasāneneva saddhiṁ. Ye te brāhmaṇena
  saddhiṁ ekacchandāti ye ete ajitamāṇavena kalyāṇacchandena ekajjhāsayā.
  Ekappayogāti kāyavacīmanopayogehi ekappayogā. Ekādhippāyāti eko

  *  *  *  *  *  *
  Footnote: 1 chaṂa. brūhi 2 ka. khepitā 3 chaṂa. dasseti 4 chaṂa. na palibundheyyāti
-------------------------------------------------
[page 009]
  Adhippāyo ruci etesanti ekādhippāyā, ekarucikāti attho. Ekavāsanavāsitāti
  atītabuddhasāsane tena saddhiṁ bhāvitabhāvanā. Anekapāṇasahassānanti anekesaṁ
  devamanussasaṅkhātānaṁ pāṇasahassānaṁ. Virajaṁ vītamalanti rāgādirajavirahitaṁ
  rāgādimalavirahitañca.
       Dhammacakkhunti idha sotāpattimaggo adhippeto. Aññattha heṭṭhāmaggattayaṁ.
  Tassa uppattikāraṇadassanatthaṁ "yaṁ kiñci samudayadhammaṁ, sabbantaṁ nirodhadhamman"ti
  āha. Taṁ hi nirodhaṁ ārammaṇaṁ katvā kiccavasena evaṁ sabbasaṅkhataṁ paṭivijjhantaṁ
  uppajjati. Tassa ca 1- brāhmaṇassa anupādāya āsavehi cittaṁ vimuccīti
  tassa ca ajitabrāhmaṇassa antevāsikasahassassa ca 2- taṇhādīhi aggahetvā
  kāmāsavādīhi maggakkhaṇe cittaṁ vimuccamānaṁ phalakkhaṇe vimucci. Saha arahattappattāti
  arahattappattiyā ca saheva āyasmato ajitassa ca antevāsikasahassassa
  ajinajaṭāvākacīratidaṇḍakamaṇḍaluādayo antaradhāyiṁsu. Sabbeva iddhimayapattacīvaradharā
  dvaṅgulakesā ehibhikkhū hutvā bhagavantaṁ namassamānā pañjalikā nisīdiṁsu.
  Pāḷiyaṁ pana ajitattherova paññāyati. Tattha anvatthapaṭipattiyāti sayaṁ
  paccāsīsitaladdhapaṭipattiyā, 3- nibbānaṁ laddhabhāvenāti attho. Sesaṁ sabbattha
  pākaṭameva. Evaṁ bhagavā arahattanikūṭena desanaṁ niṭṭhāpesīti.
                   Saddhammappajjotikāya cūḷaniddesaṭṭhakathāya
                    ajitamāṇavasuttaniddesavaṇṇanā niṭṭhitā.
                               Paṭhamaṁ.
                           -------------
                  2. Tissametteyyamāṇavasuttaniddesavaṇṇanā
       [9] Dutiye tissametteyyasuttaniddese:- kodha santusitoti niṭṭhite
  pana ajitasutte "kathaṁ lokaṁ avekkhantaṁ, maccurājā na passatī"ti 4- evaṁ
  mogharājā pucchituṁ ārabhi. "na Tāvassa indriyāni paripākaṁ gatānī"ti ñatvā

  *  *  *  *  *  *
  Footnote: 1 chaṂa. casaddo na dissati 2 chaṂa..........sahassānañca
  3 ka. saccābhisittaladdha... 4 khu.su. 25/1125/549,
  khu.cūḷa. 30/503/245 (syā)
-------------------------------------------------
[page 010]
  Bhagavā "tiṭṭha tvaṁ mogharāja, añño pucchatū"ti paṭikkhipi. Tato tissametteyyo
  attano saṁsayaṁ pucchanto "kodhā"ti gāthamāha. Tattha kodha santusitoti ko
  idha satto tuṭṭho. Iñjitāti taṇhādiṭṭhivipphanditāni. Ubhantamabhiññāyāti
  ubho ante abhijānitvā. Mantā na limpatīti 1- paññāya na limpati. 2-
       Paripuṇṇasaṅkappoti nekkhammādivitakkehi paripuṇṇasaṅkappattā
  paripuṇṇamanoratho.
       Taṇhiñjitanti taṇhāya calitaṁ. Diṭṭhiñjitādīsupi eseva nayo. Kāmiñjitanti
  kilesakāmehi iñjitaṁ phanditaṁ. "kammiñjitan"tipi Pāṭho, taṁ na sundaraṁ.
       Mahanto purisoti mahāpuriso. Uttamo purisoti aggapuriso. Padhāno
  purisoti seṭṭhapuriso. Alāmako purisoti visiṭṭhapuriso. Jeṭṭhako purisoti
  pāmokkhapuriso. Aheṭṭhimako 3- purisoti uttamapuriso. Purisānaṁ koṭippatto
  purisoti padhānapuriso. Sabbesaṁ icchito puriso pavarapuriso.
       Sibbinimaccagāti taṇhaṁ atiagā, atikkamitvā ṭhito. Upaccagāti bhusaṁ
  atiagā.
       [10] Tassetamatthaṁ bhagavā byākaronto "kāmesū"ti gāthādvayamāha.
  Tattha kāmesu brahmacariyavāti kāmanimittaṁ brahmacariyavā, kāmesu ādīnavaṁ
  disvā maggabrahmacariyena samannāgatoti vuttaṁ hoti. Ettāvatā santusitataṁ
  dassesi. "vītataṇho"tiādīhi Aniñjitataṁ. 4- Tattha saṅkhāya nibbutoti
  aniccādivasena dhamme vīmaṁsitvā rāgādinibbānena nibbuto.
       Asaddhammasamāpattiyāti nīcadhammasamāyogato. Āratīti ārakā ramaṇaṁ.
  Viratīti tāya vinā ramaṇaṁ. 5- Paṭiviratīti paṭinivattitvā tāya vinā ramaṇaṁ. 5-
  Veramaṇīti veravināsanaṁ 6- akiriyāti kiriyāpacchindanaṁ. 7- Akaraṇanti
  karaṇaparicchindanaṁ. Anajjhāpattīti anāpajjanatā. Velāanatikkamoti sīmāanatikkamo.
  Sesaṁ tattha tattha vuttanayattā pākaṭameva.

  *  *  *  *  *  *
  Footnote: 1 chaṂa. na lippatīti 2 chaṂa. na lippati 3 chaṂa. na heṭṭhimako 4 ka. anejataṁ
  5 ka. viramaṇaṁ 6 Ma. ramaṇaṁ 7 Sī. kiriyāparicchindanaṁ
-------------------------------------------------
[page 011]
       Evaṁ bhagavā imampi suttaṁ arahattanikūṭeneva desesi. Desanāpariyosāne
  ayampi brāhmaṇo arahatte patiṭṭhāsi saddhiṁ antevāsikasahassena, aññesañca
  anekasahassānaṁ dhammacakkhuṁ udapādi. Sesaṁ pubbasadisameva.
                   Saddhammappajjotikāya cūḷaniddesaṭṭhakathāya
                tissametteyyamāṇavasuttaniddesavaṇṇanā niṭṭhitā.
                               Dutiyaṁ.
                           ------------
                     3. Puṇṇakamāṇavasuttaniddesavaṇṇanā
       [12] Tatiye puṇṇakasuttaniddese:- anejanti idampi purimanayeneva
  mogharājānaṁ paṭikkhipitvā vuttaṁ. Tattha mūladassāvinti akusalamūlādidassāviṁ.
  Isayoti isināmakā jaṭilā. Yaññanti deyyadhammaṁ. Akappisūti 1- pariyesiṁsu.
       Hetudassāvītiādīni sabbāni kāraṇavevacanāneva. Kāraṇaṁ hi yasmā
  attano phalatthāya hīnoti pavattati, tasmā hetūti vuccati. Yasmā taṁ phalaṁ
  nideti `handa gaṇhatha nan'ti appeti viya, 2- tasmā nidānanti vuccati.
  Sambhavadassāvītiādīni pañca padāni heṭṭhā dassitanayāni eva. Yasmā taṁ
  paṭicca eti pavattati, tañca phalaṁ tato samudeti uppajjati, tasmā paccayoti
  ca samudayoti ca vuccati.
       Yā vā panaññāpi kāci sugatiyoti catuapāyavinimuttakā uttaramātādayo
  appesakkhā kapaṇamanussā ca dullabhaghāsacchādanā dukkhapīḷitā veditabbā. Yā vā
  panaññāpi kāci duggatiyoti yamarājanāgasupaṇṇapetamahiddhikādayo paccetabbā.
  Attabhāvābhinibbattiyāti tīsu ṭhānesu paṭisandhivasena attabhāvapaṭilābhatthāya.
  Jānātīti sabbaññutaññāṇena jānāti. Passatīti samantacakkhunā passati.

  *  *  *  *  *  *
  Footnote: 1 chaṂa. akappayiṁsūti 2 Ma. dasseti viya
-------------------------------------------------
[page 012]
       Akusalāti akosallasambhūtā. Akusalaṁ bhajantīti akusalabhāgiyā. Akusalapakkhe
  bhavāti akusalapakkhikā. Sabbe te avijjā mūlaṁ kāraṇaṁ etesanti avijjāmūlakā.
  Avijjāya samosaranti sammā osaranti gacchantīti avijjāsamosaraṇā.
  Avijjāsamugghātāti arahattamaggena avijjāya hatāya. Sabbe te samugghātaṁ gacchantīti
  vuttappakārā akusalā dhammā, te sabbe hatabhāvaṁ pāpuṇanti.
       Appamādamūlakāti satiavippavāso appamādo mūlaṁ kāraṇaṁ etesanti
  appamādamūlakā. Appamādesu sammā osaranti gacchantīti appamādasamosaraṇā.
  Appamādo tesaṁ dhammānaṁ aggamakkhāyatīti sayaṁ kāmāvacaropi samāno catubhūmakadhammānaṁ
  patiṭṭhābhāvena aggo nāma jāto.
       Alamattoti samatthacitto. 1- Mayā pucchitanti mayā puṭṭhaṁ. Vahassetaṁ bhāranti
  etaṁ ābhatabhāraṁ vahassu. Ye keci isipabbajjaṁ pabbajitā. "isipabbajjā
  Pabbajitā"tipi pāṭho.
       Ājīvakasāvakānaṁ ājīvakā devatāti ye ājīvakavacanaṁ suṇanti sussūsanti,
  te ājīvakasāvakā, tesaṁ ājīvakasāvakānaṁ. Ājīvakā ca tesaṁ deyyadhammaṁ
  paṭiggaṇhanti, te eva ājīvakā devatā. Evaṁ sabbattha. Ye yesaṁ dakkhiṇeyyāti
  ye ājīvakādayo disāpariyosānā yesaṁ khattiyādīnaṁ deyyadhammānucchavikā. Te tesaṁ
  devatāti te ājīvakādayo tesaṁ khattiyādīnaṁ devatā.
       Yepi yaññaṁ esantīti deyyadhammaṁ icchanti gavesantīti olokenti.
  Pariyesantīti uppādenti. Yaññā vā ete puthūti yaññā eva vā ete puthukā.
  Yaññayajakā 2- ete puthūti deyyadhammassa yājanakā eva vā ete puthukā.
  Dakkhiṇeyyā vā ete puthūti deyyadhammānucchavikā eva vā ete puthukā.
  Te vitthārato dassetuṁ "kathaṁ yaññā vā ete puthūtiādinā nayena vitthārena
  dasseti. 3-

  *  *  *  *  *  *
  Footnote: 1 ka. samatho 2 chaṂa. aññayādhakā 3 i. dīpeti
-------------------------------------------------
[page 013]
       [13] Āsiṁsamānāti rūpādīni patthayamānā. Itthattanti itthabhāvañca
  patthayamānā, manussādibhāvaṁ icchantāti vuttaṁ hoti. Jaraṁ sitāti jaraṁ nissitā.
  Jarāmukhena cettha sabbaṁ vaṭṭadukkhaṁ vuttaṁ. Tena vaṭṭadukkhanissitā tato
  aparimuccamānāyeva kappayiṁsūti dīpeti.
       Rūpapaṭilābhaṁ āsiṁsamānāti vaṇṇāyatanasampattilābhaṁ patthayamānā. Saddādīsupi eseva
  nayo. Khattiyamahāsālakule attabhāvapaṭilābhanti sārappatte khattiyānaṁ mahāsālakule
  attabhāvalābhaṁ paṭisandhiṁ patthayamānā. Brāhmaṇamahāsālakulādīsupi eseva nayo.
  Brahmakāyikesu devesūti ettha pubbabhavaṁ 1- sandhāya vuttaṁ. Etthāti
  khattiyakulādīsu.
       Jarānissitāti jaraṁ nissitā. Byādhinissitātiādīsupi eseva nayo.
  Etehi sabbaṁ vaṭṭadukkhaṁ pariyādiyitvā dassitaṁ hoti.
       [14] Kaccissu te bhagavā yaññapathe appamattā, atāru jātiñca
  jarañca mārisāti ettha yañño eva yaññapatho. Idaṁ vuttaṁ hoti:- kacci
  te yaññe appamattā hutvā yaññaṁ kappayantā vaṭṭadukkhamuttariṁsūti.
       Yepi yaññaṁ denti yajantīti deyyadhammadānavasena yajanti. Pariccajantīti
  vissajjenti.
       [15] Āsiṁsantīti rūpapaṭilābhādayo patthenti. Thomayantīti "suciṁ 2-
  dinnan"tiādinā nayena yaññādīni pasaṁsanti. Abhijappantīti rūpādipaṭilābhāya
  vācaṁ bhaṇanti. 3- Juhantīti denti. Kāmābhijappanti paṭicca ābhanti rūpādilābhaṁ
  paṭicca punappunaṁ kāme eva abhijappanti, "aho vatamhākampi siyun"ti 4-
  vadanti, taṇhañca tattha vaḍḍhentīti vuttaṁ hoti. Yājayogāti yāgādhimuttā.
  Bhavarāgarattāti evamimehi āsiṁsanādīhi bhavarāgeneva rattā, bhavarāgarattā vā
  hutvā etāni āsiṁsanādīni karontā nātariṁsūti jātiādivaṭṭadukkhaṁ na
  uttariṁsu.

  *  *  *  *  *  *
  Footnote: 1 sī,.ka., i. pubbabhāgaṁ 2 ka. atthi 3 chaṂa. gīranti 4 chaṂa. siyyunti
-------------------------------------------------
[page 014]
       Yaññaṁ vā thomentīti dānaṁ vā vaṇṇenti. Phalaṁ vāti rūpādipaṭilābhaṁ.
  Dakkhiṇeyyaṁ 1- vāti jātisampannādīsu. Suciṁ dinnanti suciṁ katvā dinnaṁ.
  Manāpanti manavaḍḍhanakaṁ. Paṇītanti ojavantaṁ. Kālenāti tattha tattha sampattakāle.
  Kappiyanti akappiyaṁ vajjetvā dinnaṁ. Anavajjanti niddosaṁ. Abhiṇhanti
  punappunaṁ. Dadaṁ cittaṁ pasāditanti dadato muñcanacittaṁ pasāditanti. Thomenti
  kittentīti guṇaṁ pākaṭaṁ karonti. Vaṇṇentīti vaṇṇaṁ bhaṇanti. Pasaṁsantīti
  pasādaṁ pāpenti.
       Itonidānanti ito manussalokato dinnakāraṇā. Ajjhāyakāti mante parivattentā.
  Mantadharāti mante dhārentā. Tiṇṇaṁ vedānanti iruvedayajuvedasāmavedānaṁ
  oṭṭhapahaṭakaraṇavasena 2- pāraṁ gatāti pāragū. Saha nighaṇḍunā ceva 3- keṭubhena ca
  sanighaṇḍukeṭubhānaṁ. Nighaṇḍūti nighaṇḍurukkhādīnaṁ vevacanappakāsakaṁ. 4- Keṭubhanti
  kiriyākappavikappo kavīnaṁ upakārāvahaṁ 5- satthaṁ. Saha akkharappabhedena sākkharappabhedānaṁ.
  Akkharappabhedoti sikkhā ca nirutti ca. Itihāsapañcamānanti āthabbanavedaṁ catutthaṁ
  katvā "itiha āsa, itiha āsā"ti īdisavacanapaṭisaṁyuttapurāṇakathāsaṅkhāto itihāso
  pañcamo etesanti itihāsapañcamā, tesaṁ itihāsapañcamānaṁ vedānaṁ.
       Padaṁ tadavasesañca byākaraṇaṁ adhiyanti, vedenti vāti padakā veyyākaraṇā.
  Lokāyataṁ vuccati vitaṇḍavādasatthaṁ. Mahāpurisalakkhaṇanti mahāpurisānaṁ buddhādīnaṁ
  lakkhaṇadīpakaṁ dvādasasahassaganthappamāṇaṁ satthaṁ. Yattha soḷasasahassagāthāpadaparimāṇā
  buddhamantā nāma ahesuṁ. Yesaṁ vasena "iminā lakkhaṇena samannāgatā buddhā
  nāma honti, iminā paccekabuddhā, aggasāvakā, asītimahāsāvakā, 6- buddhamātā,
  buddhapitā, aggupaṭṭhāko, aggupaṭṭhāyikā, rājā cakkavattī"ti ayaṁ viseso
  ñāyati. Anavayāti imesu lokāyatamahāpurisalakkhaṇesu anūnā paripūrakārino,
  avayā na hontīti vuttaṁ hoti. Avayā nāma ye tāni atthato ca ganthato ca

  *  *  *  *  *  *
  Footnote: 1 chaṂa. dakkhiṇeyye 2 Sī. oṭṭhapaharaṇavasena 3 chaṂa. ca 4 ka....pakāsanasatthaṁ
  5 ka. upakārāya 6 thera. A. 2/599
-------------------------------------------------
[page 015]
  Sandhāretuṁ na sakkonti. Vītarāgāti pahīnarāgā. Etena arahattaphalaṭṭhā vuttā.
  Rāgavinayāya vā paṭipannāti etena arahattamaggaṭṭhā. Vītadosāti anāgāmiphalaṭṭhā.
  Dosavinayāya vā paṭipannāti etena anāgāmimaggaṭṭhā. Vītamohāti arahattaphalaṭṭhā,
  mohavinayāya vā paṭipannāti arahattamaggaṭṭhā. Sīlasamādhipaññāvimuttisampannāti
  etehi catūhi lokiyalokuttaramissakehi sīlādīhi sampannā. Vimuttiñāṇadassana-
  sampannāti etena paccavekkhaṇañāṇasampannā vuttāti ñātabbaṁ, tañca kho
  lokiyameva. Abhijappantīti patthenti. Jappantīti paccāsiṁsanti. Pajappantīti atīva
  paccāsiṁsanti. Yājayogesu yuttāti anuyoge 1- deyyadhamme diyyamāne
  abhiyogavasena yuttā.
       [16] Atha ko carahīti atha idāni ko añño atāri.
       [17] Saṅkhāyāti ñāṇena vīmaṁsitvā. Paroparānīti parāni ca oparāni ca,
  parattabhāvasakattabhāvādīni parāni ca oparāni cāti vuttaṁ hoti. Vidhūmoti
  kāyaduccaritādidhūmavirahito. Anīghoti rāgādioghavirahito. Atāri soti so evarūpo
  arahā jātijaraṁ atāri.
       Sakarūpāti attano rūpā. Pararūpāti paresaṁ rūpā. Kāyaduccaritaṁ vidhūmitanti
  tividhaṁ kāyaduccaritaṁ vidhūmaṁ kataṁ. Vidhamitanti nāsitaṁ.
       Māno hi te brāhmaṇa khāribhāroti yathā khāribhāro khandhena vahiyamāno 2-
  upari ṭhitopi akkantakkantaṭṭhānaṁ 3- paṭhaviyā saddhiṁ pariphasseti 4- viya, evaṁ
  jātigottakulādīni mānavatthūni nissāya ussāpito māno. Tattha tattha issaṁ
  uppādento catūsu apāyesu saṁsīdāpeti. Tenāha "māno hi te brāhmaṇa
  khāribhāro"ti. Kodho dhūmoti tava ñāṇaggissa upakkilesaṭṭhena kodho dhūmo.
  So tena 5- upakkiliṭṭho ñāṇaggi na virocati. Bhasmani mosavajjanti nirojaṭṭhena 6-
  musāvādo chārikā nāMa. Yathā hi chārikāya paṭicchanno aggi na jotati,
  evaṁ te musāvādena paṭicchannaṁ ñāṇanti dasseti. Jivhā sujāti yathā tuyhaṁ

  *  *  *  *  *  *
  Footnote: 1 ka. anayāge 2 chaṂa. vayhamāno 3 sī, ka.....ṭhāne 4 chaṂa. phasseti
  5 chaṂa. tena hi te 6 ka. nijjotaṭṭhena
-------------------------------------------------
[page 016]
  Suvaṇṇarajatalohakaṭṭhamattikāsu aññataramayā yāgayajanatthāya sujā hoti, evaṁ
  mayhaṁ dhammayāgayajanatthāya pahūtajivhā sujāti vadati. Yathā tuyhaṁ nadītīre
  yajanaṭṭhānaṁ, evaṁ mayhaṁ dhammayāgayajanaṭṭhānaṭṭhena hadayaṁ jotiṭṭhānaṁ. Attāti
  cittaṁ.
       Jātīti jāyanakavasena jāti. Idamettha sabhāvapaccattaṁ. Sañjāyanavasena
  sañjāti, upasaggena padaṁ vaḍḍhitaṁ. Okkamanavasena okkanti. Jāyanaṭṭhena vā
  jāti. Sā aparipuṇṇāyatanavasena yuttā. Sañjāyanaṭṭhena sañjāti. Sā
  paripuṇṇāyatanavasena yuttā. Okkamanaṭṭhena okkanti. Sā aṇḍajajalābujavasena
  yuttā. Te hi aṇḍakosañca vatthikosañca okkamanti pavisanti okkamantā
  pavisantā viya paṭisandhiṁ gaṇhanti. Abhinibbattanaṭṭhena abhinibbatti sā
  saṁsedajaopapātikavasena yuttā. Te hi pākaṭā eva hutvā nibbattanti. Ayaṁ
  tāva sammutikathā.
       Idāni paramatthakathā hoti. Khandhā eva hi paramatthato pātubhavanti,
  na sattā 1- tattha ca khandhānanti ekavokārabhave ekassa, catuvokārabhave
  catunnaṁ, pañcavokārabhave pañcannampi gahaṇaṁ veditabbaṁ. Pātubhāvoti
  uppatti. Āyatanānanti ettha tatra tatra upapajjamānāyatanānaṁ saṅgaho
  veditabbo. Paṭilābhoti santatiyā pātubhāvoyeva. Pātubhavantāneva hi tāni
  paṭiladdhāni nāma honti. Sā panesā tattha tattha bhave paṭhamābhinibbattilakkhaṇā
  jāti, niyyātanarasā, atītabhavato idha ummujjanapaccupaṭṭhānā, phalavasena
  dukkhavicittatāpaccupaṭṭhānā vā.
       Jarāti sabhāvapaccattaṁ. Jīraṇatāti ākārabhāvaniddeso. Khaṇḍiccantiādayo
  tayo kālātikkame kiccaniddesā, pacchimā dve pakatiniddesā. Ayaṁ hi jarāti
  iminā padena sabhāvato dīpitā. Tenassā idaṁ sabhāvapaccattaṁ. Jīraṇatāti iminā
  ākārato, tenassāyaṁ ākāraniddeso. Khaṇḍiccanti iminā kālātikkame dantanakhānaṁ
  khaṇḍitabhāvakaraṇakiccato. Pāliccanti iminā kesalomānaṁ palitabhāvakaraṇakiccato.

  *  *  *  *  *  *
  Footnote: 1 ka. satto 2 ka. paṭisandhiyaṁ
-------------------------------------------------
[page 017]
  Valittacatāti iminā maṁsaṁ milāpetvā tace valibhāvakaraṇakiccato dīpitā. 1-
  Tenassā ime khaṇḍiccantiādayo tayo kālātikkame kiccaniddesā tehi
  imesaṁ vikārānaṁ dassanavasena pākaṭībhūtā pākaṭajarā dassitā. Yatheva hi udakassa
  vā vātassa vā aggino vā tiṇarukkhādīnaṁ sambhaggapalibhaggatāya vā jhāmatāya
  vā gatamaggo pākaṭo hoti, na ca so gatamaggo tāneva udakādīni, evameva
  jarāya dantādīnaṁ 2- khaṇḍiccādivasena gatamaggo pākaṭo, cakkhuṁ ummīletvāpi
  gayhati, na ca khaṇḍiccādi neva jaRā. Na hi jarā cakkhuviññeyyā hoti.
       Āyuno saṁhāni indriyānaṁ paripākoti imehi pana padehi kālātikkameyeva
  abhibyattāya āyukkhayacakkhvādiindriyaparipākasaṅkhātāya pakatiyā dīpitā, tenassime
  pacchimā dve pakatiniddesāti veditabbāni. Tattha yasmā jaraṁ pattassa āyu
  hāyati, tasmā jarā "āyuno saṁhānī"ti phalūpacārena vuttā. Yasmā ca
  daharakāle suppasannāni sukhumampi attano visayaṁ sukheneva gaṇhanasamatthāni
  cakkhvādīni indriyāni jaraṁ pattassa paripakkāni āluḷitāni avisadāni, 3-
  oḷārikampi attano visayaṁ gahetuṁ asamatthāni honti. Tasmā "indriyānaṁ
  paripāko"ti phalūpacāreneva vuttā.
       Sā panesā evaṁ niddiṭṭhā sabbāpi jarā pākaṭā paṭicchannāti
  duvidhā hoti. Tattha dantādīsu khaṇḍādibhāvadassanato rūpadhammesu jarā pākaṭajarā
  nāMa. Arūpadhammesu pana jarā tādisassa vikārassa adassanato paṭicchannajarā
  nāMa. Tattha yvāyaṁ khaṇḍādibhāvo dissati, so tādisānaṁ dantādīnaṁ suviññeyyattā
  vaṇṇoyeva. Tañca cakkhunā disvā manodvārena cintetvā "ime dantā
  jarāya pahaṭā"ti jaraṁ jānāti. Udakaṭṭhāne baddhāni gosiṅgādīni oloketvā
  heṭṭhā udakassa atthibhāvajānanaṁ viya.
       Puna avīci savīcīti evampi ayaṁ jarā duvidhā hoti. Tattha
  maṇikanakarajatapavāḷacandasūriyādīnaṁ mandadasakādīsu 4- pāṇīnaṁ viya ca pupphaphalapallavādīsu
  apāṇīnaṁ viya ca antarantarā vaṇṇavisesādīnaṁ dubbiññeyyattā jarā avīcijarā

  *  *  *  *  *  *
  Footnote: 1 chaṂa. ayaṁ pāṭho na dissati 2 ka. dantādīsu 3 ka. avisuddhāni
  4 ka. mandhātāsakkādīsu
-------------------------------------------------
[page 018]
  Nāma, nirantarajarāti attho. Tato aññesu pana yathāvuttesu antarantarā
  vaṇṇavisesādīnaṁ suviññeyyattā jarā savīcijarā nāMa.
       Tattha savīcijarā upādinnakānupādinnakavasena evaṁ dīpetabbā:-
  daharakumārakānaṁ hi paṭhamameva jīradantā nāma uṭṭhahanti, na te thiRā. Tesu
  pana patitesu puna dantā uṭṭhahanti, te paṭhamameva setā honti. Jarāvātena
  pana pahaṭakāle kāḷakā honti. Kesā pana paṭhamameva tumbāpi 1- honti
  kāḷakāpi setakāpi. Chavi pana salohitakā hoti, vaḍḍhantānaṁ vaḍḍhantānaṁ odātānaṁ
  odātabhāvo, kāḷakānaṁ kāḷakabhāvo paññāyati. Jarāvātena pahaṭakāle ca
  valiṁ gaṇhāti. Sabbampi sassaṁ vapitakāle setaṁ hoti, pacchā nīlaṁ. Jarāvātena
  pana pahaṭakāle paṇḍaraṁ hoti. Ambaṅkurenāpi dīpetuṁ vaṭṭatiyeva. Sā panesā
  khandhaparipākalakkhaṇā jarā, maraṇūpanayanarasā, yobbanavināsapaccupaṭṭhānā. Sesaṁ
  sabbattha pākaṭameva. Evaṁ bhagavā imampi suttaṁ arahattanikūṭeneva desesi.
  Desanāpariyosāne ayampi brāhmaṇo arahatte patiṭṭhāsi saddhiṁ antevāsikasahassena.
  Aññesañca anekasahassānaṁ dhammacakkhuṁ udapādi. Sesaṁ vuttasadisameva.
                   Saddhammappajjotikāya cūḷaniddesaṭṭhakathāya
                   puṇṇakamāṇavasuttaniddesavaṇṇanā niṭṭhitā.
                               Tatiyaṁ.
                            -----------
                     4. Mettagūmāṇavasuttaniddesavaṇṇanā
       [18] Catutthe mettagūsutte:- maññāmi taṁ vedaguṁ 2- bhāvitattanti
  "ayaṁ vedagū"ti ca "bhāvitatto"ti ca evaṁ taṁ maññāmi.
       Aparittoti na apPo. Mahantoti na khuddako. Gambhīroti na
  uttāno. Appameyyoti minituṁ na sakkuṇeyyo. Duppariyogāḷhoti

  *  *  *  *  *  *
  Footnote: 1 ka. nīlāpi 2 chaṂa. vedagū
-------------------------------------------------
[page 019]
  Avagāhituṁ otarituṁ dukkho. Bahuratano sāgarūpamoti bahūnaṁ dhammaratanānaṁ
  ākarattā anekavidharatanasampanno mahāsamuddo viya bahuratano sāgarasadiso.
       Na maṅku hotīti na vikuṇitamukho hoti. Appatiṭṭhitacittoti dosavasena
  na ghanībhūtacitto. 1- Alīnamanasoti 2- na saṅkucitacitto. Abyāpannacetasoti na
  pūticitto.
       Diṭṭhe diṭṭhamattoti cakkhuvisaye rūpārammaṇe diṭṭhamattoyeva taṁ
  ārammaṇaṁ bhavissati, kattā vā kāretā vā natthi. Yaṁ cakkhunā diṭṭhaṁ
  vaṇṇāyatanameva. Sutādīsupi eseva nayo. Apica diṭṭheti dassanayogena
  vaṇṇāyatanaṁ, savanayogena saddāyatanaṁ, mutayogena ghānajivhākāyāyatanāni
  dasseti. Ghānassa gandhāyatanaṁ, jivhāya rasāyatanaṁ, kāyassa paṭhavī tejo vāyūti
  phoṭṭhabbāyatanaṁ, viññātayogena dhammāyatanaṁ dasseti. Diṭṭhe anūpayoti
  cakkhuviññāṇena diṭṭhe rāgūpayavirahito. Anapāyoti 3- kodhavirahito appaṭigho.
  Anissitoti taṇhāya anallīno. Appaṭibaddhoti mānena na baddho vibaddho. 4-
  Vippamuttoti sabbārammaṇato mutto. Visaññuttoti kilesehi viyutto hutvā
  ṭhito.
       Saṁvijjati bhagavato cakkhūti 5- buddhassa bhagavato pakatimaṁsacakkhu 6- upalabbhati.
  Passatīti oloketi. Cakkhunā rūpanti cakkhuviññāṇena rūpārammaṇaṁ. Chandarāgoti
  taṇhāchando.
       Dantaṁ nayanti samitinti uyyānakīḷāmaṇḍalādīsu hi mahājanamajjhaṁ
  gacchantā dantameva goṇaṁ vā dantaṁ assājānīyaṁ vā yāne yojetvā
  nayanti. Rājāti tathārūpāneva ṭhānāni gacchanto rājāpi dantameva abhiruhati.
  Manussesūti manussesupi catūhi ariyamaggehi danto nibbisevanova seṭṭho.
  Yotivākyanti yo evarūpaṁ atikkamavacanaṁ punappunaṁ vuccamānampi titikkhati na
  paṭippharati na vihaññati, evarūpo danto seṭṭhoti attho.

  *  *  *  *  *  *
  Footnote: 1 Sī. hatībhūta...., Ma. gatibhūta... 2 ka. adinamanasoti 3 ka. anappiyoti
  4 chaṂa. ayaṁ pāṭho na dissati 5 ka....cakkhunti 6 ka....cakkhuṁ
-------------------------------------------------
[page 020]
       Assatarāti vaḷavāya gadrabhena jātā. Ājānīyāti yaṁ assadammasārathi
  kāraṇaṁ kāreti, tassa khippaṁ jānanasamatthā. Sindhavāti sindhavaraṭṭhe jātā
  assā. Mahānāgāti kuñjarasaṅkhātā mahāhatthino. Attadantoti ete
  assatarā vā sindhavā vā kuñjarā vā dantāva, 1- na adantā. Yo pana
  catumaggasaṅkhātena attano 2- dantatāya attadanto nibbisevano, ayaṁ tatopi
  varaṁ, sabbehipi etehi uttaritaroti attho.
       Na hi etehi yānehīti yāni etāni hatthiyānādīni uttamayānāni,
  etehi yānehi koci puggalo supinantenapi agatapubbattā "agatan"ti saṅkhātaṁ
  nibbānadisaṁ tathā na gaccheyya. Yathā pubbabhāge indriyadamena dantena,
  aparabhāge ariyamaggabhāvanāya sudantena danto nibbisevano sappañño
  puggalo taṁ agatapubbaṁ disaṁ gacchati, dantabhūmiṁ pāpuṇāti, tasmā attadamanameva
  varataranti attho.
       Vidhāsu na vikampantīti navavidhamānakoṭṭhāsesu na calanti na vedhenti.
  Vippamuttā punabbhavāti kammakilesato samucchedavimuttiyā suṭṭhu muttā.
  Dantabhūmiṁ anuppattāti arahattaphalaṁ pāpuṇitvā ṭhitā. Te loke vijitāvinoti
  te vuttappakārā khīṇāsavā sattaloke vijitavijayā 3- nāMa.
       Yassindriyāni bhāvitānīti yassa khīṇāsavassa saddhādipañcindriyāni
  arahattaphalaṁ pāpetvā vaḍḍhitāni. Ajjhattañca bahiddhā cāti cakkhavādiajjhattāyatanāni
  ca rūpādibahiddhāyatanāni ca nibbisevanāni katāni. Sabbaloketi sakalatedhātuke loke
  ca. Nibbijjha imaṁ parañca lokanti imañca attabhāvaṁ paraloke ca attabhāvaṁ atikkamitvā
  ṭhito khīṇāsavo. Kālaṁ kaṅkhati bhāvito sa dantoti so khīṇāsavo cakkhvādito danto
  vaḍḍhitacitto maraṇakālaṁ pattheti.
       Yesaṁ dhammānaṁ ādito samudāgamanaṁ paññāyatīti yesaṁ khandhādidhammānaṁ
  uppatti paññāyati. Atthaṅgamato nirodhoti atthaṅgamanavasena tesaṁyeva abhāvo

  *  *  *  *  *  *
  Footnote: 1 Sī.,i.,ka. dantā varā 2 ka. attanā 3 ka. vijitāvino, sā. pa. 2/310
-------------------------------------------------
[page 021]
  Paññāyati. Kammasannissito vipākoti kusalākusalakammasannissito 1- vipāko kammaṁ
  amuñcitvā pavattanato vipākopi kammasannissitova nāMa. Nāmasannissitaṁ rūpanti
  sabbaṁ rūpaṁ nāmaṁ gahetvā pavattanato nāmasannissitaṁ nāma jātaṁ. Jātiyā
  anugatanti sabbaṁ kammādikaṁ jātiyā anupaviṭṭhaṁ. Jarāya anusaṭanti jarāya patthaṭaṁ.
  Byādhinā abhibhūtanti byādhidukkhena abhimadditaṁ. Maraṇena abbhāhatanti maccunā
  abhihataṁ pahaṭaṁ. Atāṇanti puttādīhipi tāyanassa abhāvato atāyanaṁ anārakkhaṁ
  alabbhaneyyakhemaṁ vā. Aleṇanti allīyituṁ nissayituṁ asahaṁ, 2- allīnānampi na
  leṇakiccakaraṇaṁ. Asaraṇanti nissitānaṁ na bhayahārakaṁ, 3- na bhayavināsakaṁ. Asaraṇībhūtanti
  pure uppattiyā attano abhāveneva asaraṇaṁ, uppattisamakālameva asaraṇabhūtanti
  attho.
       [19] Apucchasīti ettha aiti padapūraṇamatte nipāto, pucchasitveva
  attho. Pavakkhāmi yathā pajānanti yathā pajānanto ācikkhati, evaṁ
  ācikkhissāmi. Upadhinidānā pabhavanti dukkhāti taṇhādiupadhinidānā
  jātiādidukkhavisesā pabhavanti.
       Taṇhūpadhīti taṇhā eva taṇhūpadhi. Sassatucchedadiṭṭhi eva diṭṭhūpadhi.
  Rāgādikilesā eva kilesūpadhi. Puññādikammāni eva kammūpadhi. Tividhaduccaritāni
  eva duccaritūpadhi. Kabaḷīkārādayo āhārā eva āhārūpadhi. Dosapaṭigho
  eva paṭighūpadhi. Kammasamuṭṭhānā kammeneva gahitā paṭhavādayo catasso
  dhātuyova catasso upādinnadhātūpadhī. 4- Cakkhvādi cha ajjhattikāni āyatanāni
  eva cha ajjhattikāni āyatanūpadhi. Cakkhuviññāṇādi cha viññāṇakāyāva cha
  viññāṇakāyūpadhī. Sabbampi dukkhaṁ dukkhamanaṭṭhenāti sabbaṁ tebhūmakaṁ dukkhaṁ
  dussahanaṭṭhena upadhi.
       [20] Evaṁ upadhinidānato pabhavantesu dukkhesu:- yo ve avidvāti gāthā.
  Tattha pajānanti saṅkhāre aniccādivasena jānanto. Dukkhassa jātippabhavānupassīti
  vaṭṭadukkhassa jātikāraṇaṁ "upadhī"ti anupassanto. Imissā gāthāya niddese
  vattabbaṁ natthi.

  *  *  *  *  *  *
  Footnote: 1 chaṂa. kammanissito 2 chaṂa. anarahaṁ 3 Sī. anabhayakārakaṁ
  4 chaṂa. upādinnadhātuyo upadhi
-------------------------------------------------
[page 022]
       [21] Sokapariddavañcāti sokañca paridevañca. Tathā hi te vidito
  esa dhammoti yathā yathā sattā jānanti, tathā tathā ñāpanavasena 1- vidito
  esa tayā dhammoti.
       Tattha tarantīti paṭhamamaggena diṭṭhoghaṁ taranti. Uttarantīti dutiyamaggena
  kāmoghaṁ tanukaraṇavasena uggantvā taranti. Patarantīti tameva niravasesappahānavasena
  tatiyamaggena visesena taranti. Samatikkamantīti bhavoghāvijjoghappahānavasena
  catutthamaggena sammā atikkamanti. Vītivattantīti phalaṁ pāpuṇitvā tiṭṭhanti.
       [22] Kittayissāmi te dhammanti nibbānadhammaṁ nibbānagāminipaṭipadādhammañca
  te desayissāmi. Diṭṭhe dhammeti diṭṭheva dukkhādidhamme, imasmiṁyeva vā
  attabhāve. Anītihanti attapaccakkhaṁ. Yaṁ viditvāti yaṁ dhammaṁ "sabbe saṅkhārā
  aniccā"tiādinā 2- nayena sammasanto viditvā.
       Tattha ādikalyāṇanti hitvāpi anuttaraṁ vivekasukhaṁ dhammaṁ tava
  kittayissāmi, tañca kho appaṁ vā bahuṁ vā kittayanto ādikalyāṇādippakārameva
  kittayissāmi. Ādimhipi 3- kalyāṇaṁ bhaddakaṁ anavajjameva katvā kittayissāmi.
  Majjhepi. Pariyosānepi bhaddakaṁ anavajjameva katvā kittayissāmīti vuttaṁ hoti.
  Yasmiṁ hi bhagavā ekagāthampi desesi, sā samantabhaddakattā dhammassa
  paṭhamapādena ādikalyāṇā, dutiyatatiyapādehi majjhekalyāṇā, pacchimapādena
  pariyosānakalyāṇā. Ekānusandhikaṁ suttaṁ nidānena ādikalyāṇaṁ, nigamanena
  pariyosānakalyāṇaṁ sesena majjhekalyāṇaṁ. Nānānusandhikaṁ suttaṁ paṭhamānusandhinā
  ādikalyāṇaṁ, pacchimena pariyosānakalyāṇaṁ, sesehi majjhekalyāṇaṁ.
       Apica sanidānauppattittā ādikalyāṇaṁ, veneyyānaṁ anurūpato atthassa
  aviparītatāya ca hetudāharaṇayuttato ca majjhekalyāṇaṁ, sotūnaṁ saddhāpaṭilābhajananena
  nigamanena ca pariyosānakalyāṇaṁ.

  *  *  *  *  *  *
  Footnote: 1 ka. ñāṇaṭaṭhpanavasena 2 khu. dha. 25/277/64, khu. thera. 26/676/365,
  abhi.ka. 37/753/441 3 chaṂa. ādimhi
-------------------------------------------------
[page 023]
       Sakalo hi sāsanadhammo attano atthabhūtena sīlena ādikalyāṇo,
  samathavipassanāmaggaphalehi majjhekalyāṇo, nibbānena pariyosānakalyāṇo.
  Sīlasamādhīhi vā ādikalyāṇo, vipassanāmaggehi majjhekalyāṇo, phalanibbānehi
  pariyosānakalyāṇo. Buddhasubodhitāya vā ādikalyāṇo, dhammasudhammatāya
  majjhekalyāṇo saṁghasupaṭipattiyā pariyosānakalyāṇo. Taṁ sutvā tathattāya paṭipannena
  adhigantabbāya abhisambodhiyā vā ādikalyāṇo, paccekabodhiyā majjhekalyāṇo,
  sāvakabodhiyā pariyosānakalyāṇo.
       Suyyamāno cesa nīvaraṇavikkhambhanato savanenapi kalyāṇameva āvahatīti
  ādikalyāṇo, paṭipajjiyamāno samathavipassanāsukhāvahanato paṭipattiyāpi kalyāṇameva
  āvahatīti majjhekalyāṇo, tathāpaṭipannassa 1- ca paṭipattiphale niṭṭhite
  tādibhāvāvahanato paṭipattiphalenapi kalyāṇameva āvahatīti pariyosānakalyāṇoti. 2-
       Yaṁ panesa bhagavā dhammaṁ desento sāsanabrahmacariyaṁ maggabrahmacariyañca pakāseti,
  nānānayehi dīpeti. Taṁ yathānurūpaṁ atthasampattiyā sātthaṁ. Byañjanasampattiyā
  sabyañjanaṁ. Saṅkāsanapakāsanavivaraṇavibhajanauttānīkaraṇapaññattiatthapadasamāyogato
  sātthaṁ. Akkharapadabyañjanākāraniruttiniddesasampattiyā sabyañjanaṁ.
  Atthagambhīratāpaṭivedhagambhīratāhi sātthaṁ. Dhammagambhīratādesanāgambhīratāhi sabyañjanaṁ.
  Atthapaṭibhānapaṭisambhidāvisayato sātthaṁ. Dhammaniruttipaṭisambhidāvisayato sabyañjanaṁ.
  Paṇḍitavedanīyato sarikkhakajanappasādakanti sātthaṁ. Saddheyyato lokiyajanappasādakanti
  sabyañjanaṁ. Gambhīrādhippāyato sātthaṁ. Uttānapadato sabyañjanaṁ. Upanetabbassa
  abhāvato sakalaparipuṇṇabhāvena kevalaparipuṇṇaṁ. Apanetabbassa abhāvato niddosabhāvena
  parisuddhaṁ.
       Apica:- paṭipattiyā adhigamabyattito sātthaṁ. Pariyattiyā āgamabyattito
  sabyañjanaṁ. Sīlādipañcadhammakkhandhayuttato kevalaparipuṇṇaṁ. Nirupakkilesato
  nittharaṇatthāya pavattito lokāmisanirapekkhato ca parisuddhaṁ. Sikkhattayapariggahitattā
  brahmabhūtehi seṭṭhehi caritabbato, tesañca cariyabhāvato brahmacariyaṁ. 3-

  *  *  *  *  *  *
  Footnote: 1 Sī.,ka. tathā tathā paṭipannassa 2 vi. A. 1/135 3 vi. A. 1/136 (syā)
-------------------------------------------------
[page 024]
       Evaṁ pariyattidhammaṁ dassetvā idāni lokuttaradhammaṁ dassetuṁ, "cattāro
  satipaṭṭhāne"ti āha. Sattattiṁsabodhipakkhiyadhamme dassetvā nibbattitalokuttaraṁ
  dassetuṁ "nibbānañcā"ti āha. Nibbānagāminiñca paṭipadanti pubbabhāgasīlasamādhi-
  vipassanādhammañca kittayissāmi.
       Dukkhe diṭṭheti dukkhasacce sarasalakkhaṇena diṭṭhe dukkhasaccaṁ pakāsessāmi.
  Samudayādīsupi eseva nayo.
       [23] Tañcāhaṁ abhinandāmīti taṁ vuttappakāradhammajotakaṁ 1- tava vacanaṁ
  ahaṁ patthayāmi. Dhammamuttamanti tañca dhammamuttamaṁ abhinandāmi.
       Tattha mahato tamokāyassa padālananti mahato avijjārāsissa chedanaṁ.
  Aniccalakkhaṇavasena eSī. Dukkhalakkhaṇavasena gaveSī. Anattalakkhaṇavasena samantato
  pariyeSī. Mahato vipallāsassa pabhedananti mahantassa asubhe subhantiādidvādasavidhassa
  vipallāsassa bhedanaṁ. Mahato taṇhāsallassa abbahananti mahantassa antotudanaṭṭhena
  taṇhākaṇṭakassa luñcanaṁ. Diṭṭhisaṅghāṭassa viniveṭhananti diṭṭhiyeva
  abbocchinnappavattito saṅghaṭitaṭṭhena saṅghāṭo, tassa diṭṭhisaṅghāṭassa
  nivattanaṁ. 2- Mānaddhajassa pātananti ussitaṭṭhena uṇṇatilakkhaṇassa mānaddhajassa
  pātanaṁ. Abhisaṅkhārassa vūpasamanti puññādiabhisaṅkhārassa upasamanaṁ. Oghassa
  nittharaṇanti vaṭṭe osīdāpanassa kāmoghādioghassa nittharaṇaṁ nikkhamanaṁ 3-
  bhārassa nikkhepananti rūpādipañcakkhandhabhārassa khipanaṁ chaḍḍanaṁ. Saṁsāravaṭṭassa
  upacchedanti khandhādipaṭipāṭisaṁsāravaṭṭassa hetunassanena 4- ucchijjanaṁ. Santāpassa
  nibbāpananti kilesasantāpassa nibbutiṁ. Pariḷāhassa paṭipassaddhanti kilesapariḷāhassa
  vūpasamaṁ paṭipassambhanaṁ. Dhammaddhajassa ussāpananti navavidhalokuttaradhammassa
  ussāpetvā 5- ṭhapanaṁ. Paramatthaṁ amataṁ nibbānanti uttamaṭṭhena paramatthaṁ.
  Natthi etassa maraṇasaṅkhātaṁ matanti amataṁ. Kilesavisapaṭipakkhattā agadantipi
  amataṁ. Saṁsāradukkhapaṭipakkhabhūtattā nibbutanti nibbānaṁ. Natthettha taṇhāsaṅkhātaṁ
  vānantipi nibbānaṁ.

  *  *  *  *  *  *
  Footnote: 1 ka. vuttappakāraṁ dhammaṁ jānituṁ 2 Ma. nivaṭṭanaṁ 3 ka. nikkhipanaṁ
  4 ka....pavattassa hetunā nayena 5 ka. ussakkitvā
-------------------------------------------------
[page 025]
       Mahesakkhehi sattehīti mahānubhāvehi sakkādīhi sattehi. Pariyesitoti
  pariyiṭṭho. Kahaṁ devadevoti devānaṁ atidevo kuhiṁ. Kattha 1- narāsabhoti
  uttamapuriso.
       [24] Uddhaṁ adho tiriyañcāpi majjheti ettha uddhanti anāgataddhā
  vuccati. Adhoti atītaddhā. Tiriyañcāpi majjheti paccuppannaddhā. Etesu
  nandiñca nivesanañca, panujja viññāṇanti etesu uddhādīsu taṇhañca
  diṭṭhinivesanañca abhisaṅkhāraviññāṇañca panudehi. Panuditvā ca bhave na tiṭṭheti
  evaṁ sante duvidhepi bhave na tiṭṭheyya. Evaṁ tāva panujjasaddassa panudehīti
  imasmiṁ atthavikappe sambandho. Panuditvāti etasmiṁ pana atthavikappe bhave na
  tiṭṭheti ayameva sambandho. Etāni nandinivesanaviññāṇāni panuditvā duvidhepi
  bhave na tiṭṭheyyāti.
       Sahokāsavasena devaloko uddhaṁ. Apāyaloko adho. Manussaloko majjhe.
  Tattha kusalā dhammāti apāyaṁ muñcitvā upari paṭisandhidānato kusalā
  dhammā uddhanti vuccanti. Akusalā dhammā apāyesu paṭisandhidānato adhoti.
  Tadubhayavimuttattā abyākatā dhammā tiriyañcāpi majjheti vuccanti. 2-
  Sahokāsena devaloko uddhaṁ. Apāyaloko adho. Manussaloko majjhe
  kāyacittābādhakhananavasena sukhā vedanā uddhaṁ. Dukkhāpanavasena dukkhā vedanā adho.
  Adukkhamasukhavasena adukkhamasukhā vedanā majjhe 2- sabboparivasena arūpadhātu
  uddhaṁ. Sabbādhovasena kāmadhātu adho. Tadubhayantaravasena rūpadhātu majjhe.
  Kāyacittābādhakhananavasena sukhā vedanā uddhaṁ. Dukkhamanavasena dukkhā vedanā
  adho. Adukkhamasukhā vedanā majjhe. Attabhāvavasena paricchedaṁ dassento
  "uddhanti uddhaṁ pādatalā"tiādimāha. Tattha uddhaṁ pādatalāti pādatalato upari.
  Adho kesamatthakāti kesamatthakato adho. Majjheti dvinnamantaraṁ.

  *  *  *  *  *  *
  Footnote: 1 chaṂa. kahaṁ 2-2 chaṂa. ime pāṭhā na dissanti
-------------------------------------------------
[page 026]
       Puññābhisaṅkhārasahagataṁ viññāṇanti terasavidhapuññābhisaṅkhārasampayuttaṁ
  kammaviññāṇaṁ. Apuññābhisaṅkhārasahagataṁ viññāṇanti dvādasavidhāpuññābhisaṅkhāra-
  sampayuttaṁ kammaviññāṇaṁ. Āneñjābhisaṅkhārasahagataṁ viññāṇanti
  catubbidhaṁāneñjābhisaṅkhārasahagataṁ kammaviññāṇaṁ. Nujjāti khipa. Panujjāti atīva
  khipa. Nudāti luñca. Panudāti atīva luñca. Pajahāti chaḍḍehi. Vinodehīti dūraṁ karohi.
       Kammabhavañcāti puññābhisaṅkhāracetanāva. Paṭisandhikañca punabbhavanti
  paṭisandhiyā rūpādipunabbhavañca. Pajahanto paṭhamamaggena, vinodento dutiyamaggena,
  byantīkaronto tatiyamaggena, anabhāvaṁ gamanto catutthamaggena. Kammabhave na
  tiṭṭheyyāti puññādiabhisaṅkhāre na tiṭṭheyya.
       [25] Etāni vinodetvā bhave atiṭṭhanto eso:- evaṁ vihārīti
  gāthā. Tattha idhevāti imasmiṁyeva sāsane, imasmiṁyeva vā attabhāve.
  Imissā gāthāya niddeso uttānatthova.
       [26] Sukittitaṁ gotama nūpadhīkanti ettha anūpadhīkanti nibbānaṁ, taṁ
  sandhāya bhagavantaṁ ālapanto āha "sukittitaṁ gotama nūpadhīkan"ti.
       Niddese kilesā cāti upatāpanaṭṭhena rāgādayo kilesā ca rāsaṭṭhena
  vipākabhūtā pañcakkhandhā ca kusalādiabhisaṅkhāracetanā ca "upadhī"ti vuccanti
  kathīyanti. Upadhippahānaṁ tadaṅgappahānena, upadhivūpasamaṁ vikkhambhanappahānena,
  upadhipaṭinissaggaṁ samucchedappahānena, upadhipaṭipassaddhaṁ phalenāti.
       [27] Na kevalaṁ dukkhameva pahāsi:- te cāpīti gāthā. Tattha
  aṭṭhitanti sakkaccaṁ, ādaraṁ vā. 1- Tantaṁ namassāmīti tasmā taṁ namassāmi.
  Sameccāti upagantvā. Nāgāti bhagavantaṁ ālapanto āha.
       Niddese sameccāti jānitvā, ekato hutvā vā. Abhisameccāti
  paṭivijjhitvā. Samāgantvāti sammukhā hutvā, abhisamāgantvāti samīpaṁ gantvā.
  Sammukhāti sammukhe. Āguṁ na karotīti pāpaṁ na karoti.

  *  *  *  *  *  *
  Footnote: 1 chaṂa. sadā vā
-------------------------------------------------
[page 027]
       [28] Idāni naṁ bhagavā "addhā hi bhagavā pahāsi dukkhan"ti evaṁ
  tena brāhmaṇena viditopi attānaṁ anūpanetvāva pahīnadukkhena puggalena
  ovadanto "yaṁ brāhmaṇan"ti gāthamāha. Tassattho:- yantaṁ abhijānanto
  "ayaṁ bāhitapāpattā brāhmaṇo, vedehi gatattā vedagū, kiñcanābhāvā 1-
  akiñcano, kāmesu ca bhavesu ca asattattā kāmabhave asatto"ti jaññā
  jāneyyāsi. Addhā hi so oghamimaṁ atāri, tiṇṇo ca pāraṁ akhilo
  akaṅkho.
       Niddese rāgakiñcananti rāgapalibodhaṁ. Dosakiñcanantiādīsupi 2- eseva
  nayo. Kāmoghaṁ tiṇṇo anāgāmimaggena. Bhavoghaṁ tiṇṇo arahattamaggena.
  Diṭṭhoghaṁ tiṇṇo sotāpattimaggena. Avijjoghaṁ tiṇṇo arahattamaggena. Sabbaṁ 3-
  saṁsārapathaṁ tiṇṇo kusalākusalakammassa chedenāti. 4- Uttiṇṇo paṭhamamaggena.
  Nittiṇṇo dutiyamagagena. Atikkanto tatiyamaggena. Samatikkanto catutthamaggena.
  Vītivatto phalena.
       [29] Kiñca bhiyyo:- vidvā ca yoti gāthā. Tattha idhāti imasmiṁ
  sāsane, attabhāve vā. Vissajjāti vossajjitvā.
       Niddese sajjanti muñcanaṁ. Vissajjanti vossajjanaṁ. Sesaṁ sabbattha pākaṭameva.
  Evaṁ bhagavā idampi suttaṁ arahattanikūṭeneva desesi. Desanāpariyosāne ca
  vuttasadiso eva dhammābhisamayo ahosīti.
                   Saddhammappajjotikāya cūḷaniddesaṭṭhakathāya
                   mettagūmāṇavasuttaniddesavaṇṇanā niṭṭhitā.
                               Catutthaṁ.
                           ------------

  *  *  *  *  *  *
  Footnote: 1 ka. kiñcanātītattā 2 chaṂa....ādipi 3 chaṂa. ayaṁ pāṭho na dissati
  4 chaṂa. kusalākusalakammappabhedenāti
-------------------------------------------------
[page 028]
                     5. Dhotakamāṇavasuttaniddesavaṇṇanā
       [30] Pañcame dhotakasutte:- vācābhikaṅkhāmīti vācaṁ abhikaṅkhāmi.
  Sikkhe nibbānamattanoti attano rāgādīnaṁ nibbānatthāya adhisīlādīni sikkheyya.
  Niddese apubbaṁ natthi.
       [31] Itoti mama mukhato.
       Niddese ātappanti kilesatāpanaṁ. Ussāhanti asaṅkocaṁ. Ussoḷhinti
  daḷhavīriyaṁ. 1- Thāmanti asithilaṁ. Dhitinti dhāraṇaṁ. Vīriyaṁ karohīti parakkamaṁ karohi.
  Chandaṁ janehīti ruciṁ uppādehi.
       [32] Evaṁ vutte attamano dhotako bhagavantaṁ abhitthavamāno
  kathaṁkathāpamokkhaṁ yācanto "passāmahan"ti gāthamāha. Tattha passāmahaṁ
  devamanussaloketi passāmi ahaṁ devamanussaloke. Tantaṁ namassāmīti taṁ evarūpaṁ
  taṁ namassāmi. Pamuñcāti pamocehi.
       Niddese paccekasambuddhāti 2- tantaṁ ārammaṇaṁ pāṭiyekkaṁ catusaccaṁ
  sayameva buddhā paṭivedhappattāti paccekasambuddhā sīhasī hoti acchambhitaṭṭhena
  sīhānaṁ atisīho. Nāganāgoti nikkilesaṭṭhena, mahantaṭṭhena vā nāgānaṁ
  atināgo. Gaṇigaṇīti gaṇavantānaṁ atīva gaṇavā. Munimunīti ñāṇavantānaṁ atīva
  ñāṇavā. Rājarājāti uttamarājā. Muñca manti mocehi maṁ. Pamuñca manti
  nānāvidhena muñcehi maṁ. Mocehi manti sithilaṁ karohi maṁ. Pamocehi manti
  atīva sithilaṁ karohi maṁ. Uddhara manti maṁ saṁsārapaṅkā uddharitvā thale
  patiṭṭhāpehi. Samuddhara manti sammā uddharitvā thale patiṭṭhāpehi maṁ.
  Vuṭṭhāpehīti vicikicchāsallato apanetvā visuṁ karaṇavasena uṭṭhāpehi.
       [33] Athassa bhagavā attādhīnameva kathaṁkathāpamokkhaṁ oghataraṇamukhena
  dassento "nāhan"ti gāthamāha. Tattha nāhaṁ sahissāmīti ahaṁ na sahissāmi
  na sakkomi, na vāyamisāmīti vuttaṁ hoti. Pamocanāyāti pamocetuṁ. Kathaṁkathinti
  sakaṅkhaṁ. Taresīti tareyyāsi.

  *  *  *  *  *  *
  Footnote: 1 chaṂa. balavavīriyaṁ 2 chaṂa. paccekabuddhāti
-------------------------------------------------
[page 029]
       Niddese na īhāmīti payogaṁ na karomi. Na samīhāmīti atīva payogaṁ
  na karomi. Assaddhe puggaleti ratanattaye saddhāvirahite puggale. Acchandiketi
  maggaphalatthaṁ rucivirahite. Kusīteti samādhivirahite. Hīnavīriyeti nibbīriye.
  Appaṭipajjamāneti paṭipattiyā na paṭipajjamāne.
       [34] Evaṁ vutte attamano 1- dhotako bhagavantaṁ abhitthavamāno
  anusāsaniṁ yācanto "anusāsa brahme"ti gāthamāha. Tattha brahmeti
  seṭṭhavacanametaṁ. Tena bhagavantaṁ āmantayamāno āha "anusāsa brahme"ti.
  Vivekadhammanti sabbasaṅkhāravivekaṁ nibbānadhammaṁ. Abyāpajjamānoti nānappakārakaṁ
  anāpajjamāno. Idheva santoti idheva samāno. Asitoti anissito.
       [35-7] Ito parā dve gāthā mettagūsutte 2- vuttanayā eva. Kevalaṁ
  hi tattha dhammaṁ, idha santinti ayaṁ viseso. Tatiyagāthāyampi pubbaḍḍhaṁ tattha
  vuttanayameva. Aparaḍḍhe saṅgoti sajjanaṭṭhānaṁ, laggananti vuttaṁ hoti. Sesaṁ
  sabbattha pākaṭameva.
       Evaṁ bhagavā idampi suttaṁ arahattanikūṭeneva desesi, desanāpariyosāne
  ca vuttasadiso eva dhammābhisamayo ahosīti.
                   Saddhammappajjotikāya cūḷaniddesaṭṭhakathāya
                   dhotakamāṇavasuttaniddesavaṇṇanā niṭṭhitā.
                               Pañcamaṁ.
                          --------------
                     6. Upasīvamāṇavasuttaniddesavaṇṇanā
       [38] Chaṭṭhe upasīvasutte:- mahantamoghanti mahantaṁ oghaṁ. Anissitoti
  puggalaṁ vā dhammaṁ vā anallīno. No visahāmīti na sakkomi. Ārammaṇanti
  nissayaṁ. Yaṁ nissitoti yaṁ dhammaṁ vā puggalaṁ vā nissito.
       Niddese kāmoghanti anāgāmimaggena kāmoghaṁ. Arahattamaggena bhavoghaṁ.
  Sotāpattimaggena diṭṭhoghaṁ. Arahattamaggena avijjoghaṁ tareyyaṁ. 3- Sakyakulā

  *  *  *  *  *  *
  Footnote: 1 chaṂa. attamanataro 2 khu.cūḷa. 30/146/67 (syā) 3 ka. tareyya
-------------------------------------------------
[page 030]
  Pabbajitoti bhagavato uccākulaparidīpanavasena vuttaṁ. Ālambaṇanti avattharitvā
  ṭhānaṁ. Nissayanti allīyanaṁ. Upanissayanti apassayanaṁ. 1-
       [39] Idāni yasmā so 2- brāhmaṇo ākiñcaññāyatanalābhī tassa 3-
  santampi nissayaṁ na jānāti. Tenassa bhagavā tañca nissayaṁ uttariñca
  niyyānapathaṁ dassento "ākiñcaññan"ti gāthamāha. Tattha pekkhamānoti taṁ
  ākiñcaññāyatanasamāpattiṁ sato samāpajjitvā vuṭṭhahitvā ca aniccādivasena
  passamāno. Natthīti nissāyāti taṁ "natthi kiñcī"ti pavattaṁ samāpattiṁ
  ārammaṇaṁ katvā. Tarassu oghanti tato pabhuti pavattāya vipassanāya yathānurūpaṁ
  catubbidhampi oghaṁ tarassu. Kathāhīti kathaṁkathāhi. Taṇhakkhayaṁ rattamahābhipassāti 4-
  rattindivaṁ nibbānaṁ vibhūtaṁ katvā passa. Etenassa diṭṭhadhammasukhavihāraṁ kathesi. 5-
       Niddese taññeva viññāṇaṁ abhāvetīti taṁ 6- ākāsānañcāyatanaṁ
  ālambaṇaṁ 7- katvā pavattamahaggataviññāṇaṁ abhāveti abhāvaṁ gameti. Vibhāvetīti
  vividhā abhāvaṁ gameti. Antaradhāpetīti adassanaṁ gameti. Natthi kiñcīti passatīti
  antamaso bhaṅgamattampissa natthīti passati.
       [40] Idāni "kāme pahāyā"ti sutvā vikkhambhanavasena attanā
  pahīne kāme sampassamāno "sabbesū"ti gāthamāha. Tattha hitvā maññanti
  aññaṁ tato heṭṭhā chabbidhampi samāpattiṁ hitvā. Saññāvimokkhe parameti
  sattasu saññāvimokkhesu uttame ākiñcaññāyatane. Tiṭṭhe nu so tattha
  anānuyāyīti so puggalo tattha ākiñcaññāyatanabrahmaloke avigacchamāno
  tiṭṭheyya. Nūti pucchati.
       Niddese avedhamānoti avisajjamāno. 8- Avigacchamānoti viyogaṁ
  anāpajjamāno. Anantaradhāyamānoti antaradhānaṁ anāpajjamāno.
  Aparihāyamānoti antarāparihānaṁ 9- anāpajjamāno.

  *  *  *  *  *  *
  Footnote: 1 chaṂa. apasāyanaṁ 2 chaṂa. ayaṁ pāṭho na dissati 3 chaṂa. tañca 4 chaṂa. natta...
  5 ka. katheti 6 chaṂa. ayaṁ pāṭho na dissati 7 chaṂa. ākāsālambaṇaṁ
  8 chaṂa. aviccamānoti aviyujjamāno 9 ka. aparihiyamāno antarā parihāpanaṁ
-------------------------------------------------
[page 031]
       [41-2] Athassa bhagavā saṭṭhikappasahassamatthakeva 1- ṭhānaṁ anujānanto
  tatiyaṁ 2- gāthamāha. Evaṁ tassa tattha ṭhānaṁ sutvā idānissa sassatucchedabhāvaṁ
  pucchanto "tiṭṭhe ce"ti gāthamāha. Tattha pūgampi vassānanti anekesampi 3-
  vassānaṁ, gaṇanarāsinti 4- attho. "pūgampi Vassānī"tipi pāṭho. Tattha
  vibhattibyattayena sāmivacanassa paccattavacanaṁ kātabbaṁ, pūganti vā etassa
  bahūnīti attho vattabbo. "pūgānī"ti Vāpi paṭhanti, purimapāṭhoyeva sabbasundaro.
  Tattheva so sīti siyā vimuttoti so puggalo tatthevākiñcaññāyatane
  nānādukkhehi vimutto sītibhāvaṁ patto bhaveyya, nibbānappatto sassato
  hutvā tiṭṭheyyāti adhippāyo. Caveka viññāṇaṁ tathāvidhassāti "udāhu
  tathāvidhassa viññāṇaṁ anupādāya parinibbāyeyyā"ti ucchedaṁ pucchati,
  "paṭisandhiggahaṇatthaṁ vāpi bhaveyyā"ti paṭisandhimpi tassa pucchati.
       Tassa viññāṇaṁ caveyyāti tassa ākiñcaññāyatane uppannassa
  viññāṇaṁ cutiṁ pāpuṇeyya. Ucchijjeyyāti ucchedaṁ bhaveyya. Vinasseyyāti
  vināsaṁ pāpuṇeyya. Na bhaveyyāti abhāvaṁ gameyya. Upapannassāti paṭisandhivasena
  upapannassa.
       [43] Athassa bhagavā ucchedasassataṁ anupagamma tattha upapannassa
  ariyasāvakassa anupādāya parinibbānaṁ dassento "acci yathā"ti gāthamāha.
  Tattha atthaṁ paletīti atthaṁ gacchati. Na upeti saṅkhanti "asukaṁ nāma disaṁ
  gato"ti vohāraṁ na gacchati. Evaṁ munī nāmakāyā vimuttoti evaṁ tattha
  uppanno sekkhamuni pakatiyā pubbeva rūpakāyā vimutto, tattha catutthamaggaṁ
  nibbattetvā nāmakāyassa 5- pariññātattā puna nāmakāyāpi vimutto
  ubhatobhāgavimutto khīṇāsavo hutvā anupādānibbānasaṅkhātaṁ atthaṁ paleti na upeti
  saṅkhaṁ "khattiyo vā brāhmaṇo vā"ti evamādikaṁ.
       Niddese khittāti calitā. Ukkhittāti aticalitā. Nunnāti papphotiṭā. 6-
  Panunnāti 7- dūrīkatā. Khambhitāti paṭikkamāpitā. Vikkhambhitāti na santike katā.

  *  *  *  *  *  *
  Footnote: 1 chaṂa...ṃatthakaṁyeva 2 chaṂa. catutthaṁ 3 chaṂa. anekasaṅkhayampi 4 ka. gaṇanaṁ rāsīti
  5 chaṂa. dhammakāyassa 6 chaṂa. papphoṭiyā 7 chaṂa. paṇunnāti
-------------------------------------------------
[page 032]
       [44] Idāni "atthaṁ paletī"ti sutvā tassa yoniso atthamasallakkhento
  "atthaṅgato so"ti gāthamāha. Tassattho:- so atthaṅgato udāhu natthi, udāhu ve
  sassatiyā sassatabhāvena arogo avipariṇāmadhammo soti evaṁ tamme munī sādhu
  byākarohi kiṁkāraṇā? tathā hi te vidito esa dhammoti.
       Niddese niruddhoti nirodhaṁ patto. Ucchinnoti ucchinnasantāno.
  Vinaṭṭhoti vināsaṁ patto.
       [45] Athassa bhagavā tathā avattabbataṁ dassento "atthaṅgatassā"ti
  gāthamāha. Tattha atthaṅgatassāti anupādāya parinibbutassa. Na pamāṇamatthīti
  rūpādippamāṇaṁ natthi. Yena naṁ vajjunti yena rāgādinā taṁ vadeyyuṁ. Sabbesu
  dhammesūti sabbesu khandhādidhammesu.
       Niddese adhivacanā 1- cāti sirivaḍḍhako dhanavaḍḍhakotiādayo hi
  vacanamattaṁyeva 2- adhikāraṁ katvā pavattā adhivacanā nāMa. Adhivacanānaṁ pathā
  adhivacanapathā nāMa. "abhisaṅkharontīti Kho bhikkhave tasmā saṅkhārā"ti 3- evaṁ
  niddhāretvā 4- sahetukaṁ katvā vuccamānā abhilāpā nirutti nāMa. Niruttīnaṁ
  pathā niruttipathā nāMa. "takko Vitakko saṅkappo"ti 5- evaṁ tena tena
  pakārena paññāpanato paññatti nāMa. Paññattīnaṁ pathā paññattipathā 6-
  nāMa. Sesaṁ sabbattha pākaṭameva.
       Evaṁ bhagavā idampi suttaṁ arahattanikūṭeneva desesi, desanāpariyosāne
  ca vuttasadisova dhammābhisamayo ahosīti.
                   Saddhammappajjotikāya cūḷaniddesaṭṭhakathāya
                   upasīvamāṇavasuttaniddesavaṇṇanā niṭṭhitā.
                               Chaṭṭhaṁ.
                           -------------

  *  *  *  *  *  *
  Footnote: 1 chaṂa. adhivacanāni 2 ka...ṃatateyeva 3 saṁ.kha. 17/79/71
  4 chaṂa. niddhāritvā 5 abhi.saṅa. 34/7/22 6 abhi.A. 1/99
-------------------------------------------------
[page 033]
                      7. Nandamāṇavasuttaniddesavaṇṇanā
        [46] Sattame nandasutte:- paṭhamagāthāyattho:- loke khattiyādayo
  janā ājīvakaniggaṇṭhādike sandhāya "santi loke munayo"ti vadanti. Tayidaṁ kathaṁ
  sūti kiṁ nu kho te samāpattiñāṇādinā ñāṇena upapannattā ñāṇūpapannaṁ muni
  no vadanti, evaṁvidhaṁ nu vadanti, udāhu ve nānappakārakena lūkhajīvitasaṅkhātena
  jīvitenūpapannanti.
       Niddese aṭṭhasamāpattiñāṇena vāti paṭhamajjhānādiaṭṭhasamāpattisampayuttañāṇena
  vā. Pañcābhiññāñāṇena vāti pubbenivāsādijānanañāṇena vā.
       [47] Athassa bhagavā tadubhayampi paṭikkhipitvā muniṁ dassento "na
  diṭṭhiyā"ti gāthamāha.
       [48] Idāni "diṭṭhādīhi suddhī"ti vadantānaṁ vāde kaṅkhāpahānatthaṁ
  "ye kecīme"ti pucchati. Tattha anekarūpenāti kotūhalamaṅgalādināpi. Tattha yatā
  carantāti tattha sakkāyadiṭṭhiyā guttā viharantā.
       [49] Athassa tathā suddhiabhāvaṁ dīpento bhagavā catutthaṁ gāthamāha.
       [50] Evaṁ "nātariṁsū"ti sutvā idāni yo atāri, taṁ sotukāmo
  "ye kecīme"ti pucchati. Athassa bhagavā oghatiṇṇamukhena jātijarātiṇṇe
  dassento chaṭṭhaṁ gāthamāha.
       [51] Tattha nivutāti ovuṭā 1- pariyonaddhā. Ye sīdhāti ye su idha,
  ettha ca suiti nipātamattaṁ. Taṇhaṁ pariññāyāti tīhi pariññāhi taṇhaṁ
  parijānitvā. Sesaṁ sabbattha pubbe vuttanayattā pākaṭameva.
       [52] Evaṁ bhagavā arahattanikūṭeneva desanaṁ niṭṭhāpesi, desanāvasāne
  pana nando bhagavato bhāsitaṁ abhinandamāno etābhinandāmīti gāthamāha. Idhāpi
  ca pubbe vuttasadiso eva dhammābhisamayo ahosīti.
                   Saddhammappajjotikāya cūḷaniddesaṭṭhakathāya
                    nandamāṇavasuttaniddesavaṇṇanā niṭṭhitā.
                               Sattamaṁ.

  *  *  *  *  *  *
  Footnote: 1 ka. ophuṭā
-------------------------------------------------
[page 034]
                     8. Hemakamāṇavasuttaniddesavaṇṇanā
       [53] Aṭṭhame hemakasutte:- ye me pubbe viyākaṁsūti ye bāvariādayo
  pubbe mayhaṁ sakaṁ laddhiṁ viyākaṁsu. Huraṁ gotamasāsanāti gotamasāsanato pubbataraṁ.
  Sabbantaṁ takkavaḍḍhananti sabbaṁ taṁ kāmavitakkādivaḍḍhanaṁ.
       Ye caññe tassa ācariyāti ye ca aññe tassa bāvariyassa ācare
  sikkhāpakā ācariyā. Te sakaṁ diṭṭhinti te ācariyā attano diṭṭhiṁ. Sakaṁ khantinti
  attano khamanaṁ. Sakaṁ rucinti attano rocanaṁ. Vitakkavaḍḍhananti kāmavitakkādivitakkānaṁ
  uppādanaṁ punappunaṁ pavattanaṁ. Saṅkappavaḍḍhananti kāmasaṅkappādīnaṁ vaḍḍhanaṁ. Imāni
  dve padāni sabbasaṅgāhikavasena vuttāni. Idāni kāmavitakkādike sarūpato dassetuṁ
  "kāmavitakkavaḍḍhanan"tiādinā nayena nava vitakke dassesi.
       [54] Taṇhānigghātananti taṇhāvināsanaṁ.
       [55-6] Athassa bhagavā taṁ dhammaṁ ācikkhanto "idhā"ti gāthādvayamāha. Tattha
  etadaññāya ye satāti etaṁ nibbānaṁ padamaccutaṁ "sabbe saṅkhārā aniccā"tiādinā 1-
  nayena vipassantā anupubbena jānitvā ye kāyānupassanāsatiādīhi satā.
  Diṭṭhadhammābhinibbutāti viditadhammattā diṭṭhadhammā ca rāgādinibbānena ca
  abhinibbutā. Sesaṁ sabbattha pākaṭameva.
       Evaṁ bhagavā idampi suttaṁ arahattanikūṭeneva desesi, desanāpariyosāne
  ca pubbasadiso eva dhammābhisamayo ahosīti.
                   Saddhammappajjotikāya cūḷaniddesaṭṭhakathāya
                   hemakamāṇavasuttaniddesavaṇṇanā niṭṭhitā.
                               Aṭṭhamaṁ.
                          --------------

  *  *  *  *  *  *
  Footnote: 1 khuḍha. 25/277/64, khu. thera. 26/677/365, abhi. ka. 37/753/441
-------------------------------------------------
[page 035]
                  9. Todeyyamāṇavasuttaniddesavaṇṇanā
       [57] Navame todeyyasutte:- vimokkho tassa kīdisoti tassa kīdiso
  vimokkho icchitabboti pucchati.
       [58] Idānissa aññavimokkhābhāvaṁ dassento bhagavā dutiyaṁ gāthamāha.
  Tattha vimokkho tassa nāparoti tassañño vimokkho natthi.
       [59] Evaṁ "taṇhakkhayo eva vimokkho"ti vuttepi tamatthaṁ asallakkhento
  "nirāsaso so uda āsasāno"ti puna pucchati. Tattha uda paññakappīti
  udāhu samāpattiñāṇādinā ñāṇena taṇhākappaṁ vā diṭṭhikappaṁ vā kappayati.
       [60] Athassa bhagavā taṁ ācikkhanto catutthaṁ gāthamāha. Tattha kāmabhaveti
  kāme ca bhave ca.
       Rūpe nāsiṁsatīti catusamuṭṭhānike rūpārammaṇe chandarāgavasena na pattheti.
  Saddādīsupi eseva nayo. Palibodhaṭṭhena rāgo eva kiñcanaṁ rāgakiñcanaṁ
  madanaṭṭhena vā. Dosakiñcanādīsupi eseva nayo. Sesaṁ sabbattha pākaṭameva.
       Evaṁ bhagavā idampi suttaṁ arahattanikūṭeneva desesi. Desanāpariyosāne
  ca pubbasadiso eva dhammābhisamayo ahosīti.
                   Saddhammappajjotikāya cūḷaniddesaṭṭhakathāya
                  todeyyamāṇavasuttaniddesavaṇṇanā niṭṭhitā.
                               Navamaṁ.
                          ---------------
                     10. Kappamāṇavasuttaniddesavaṇṇanā
       [61] Dasame kappasuttaniddese:- majjhe sarasminti purimapacchima-
  koṭipaññāṇābhāvato majjhabhūte saṁsāreti vuttaṁ hoti. Tiṭṭhatanti tiṭṭhamānānaṁ.
  Yathāyidaṁ nāparaṁ siyāti yathā idaṁ dukkhaṁ puna na bhaveyya.
-------------------------------------------------
[page 036]
       Āgamananti pubbantato idhāgamanaṁ. Gamananti ito paralokagamanaṁ.
  Gamanāgamananti tadubhayavasena vuttaṁ. Kālanti maraṇakālaṁ. Gatīti nibbatti. Bhavābhavoti
  bhavato bhavo. Cuti cāti bhavato cavanañca. Upapatti cāti cutassa upapatti ca.
  Nibbatti cāti pātubhāvo ca. Bhedo cāti khandhabhedo ca. Jāti cāti jananañca.
  Jarā cāti khandhānaṁ 1- hāni ca. Maraṇañcāti jīvitindriyassa cāgo ca. Purimāpi koṭi
  na paññāyatīti pubbāpi koṭi natthi na saṁvijjati. Tathā pacchimāpi koṭi.
       Ettakā jātiyoti etaparamā jātiyo. Vaṭṭaṁ vattīti saṁsārapavatti. 2-
  Tato paraṁ na vattatīti tato uddhaṁ nappavattati. Hevaṁ natthīti evaṁ natthi na
  saṁvijjati. Haiti nipāto. Anamataggoyanti ayaṁ saṁsāro aviditakoṭi. 3-
       Avijjānīvaraṇānanti avijjāya āvaritānaṁ. Taṇhāsaññojanānanti
  kāmarāgasaṅkhātataṇhābandhanabaddhānaṁ. Sandhāvatanti kāmadhātuyā punappunaṁ dhāvantānaṁ.
  Saṁsaratanti rūpārūpadhātuyā saṁsarantānaṁ. Dukkhaṁ paccanubhūtanti kāyikacetasikadukkhaṁ
  anubhūtaṁ vinditaṁ. Tibbanti bahalaṁ. Byasananti avuḍḍhi 4- vināso.
  Kaṭasīvaḍḍhitunti 5- susānavaḍḍhitaṁ. Alamevāti yuttameva. Sabbasaṅkhāresūti
  tebhūmakasaṅkhāresu. 6- Nibbinditunti ukkaṇṭhituṁ. Virajjitunti virāgaṁ
  uppādetuṁ. Vimuccitunti mocetuṁ. Vaṭṭaṁ vattissatīti saṁsārappavattaṁ tebhūmakaṁ
  vaṭṭaṁ anāgate pavattissati. Tato paraṁ na vattissatīti tato uddhaṁ anāgate
  saṁsārappavattaṁ nappavattissati. Jātibhayeti jātiṁ paṭicca uppajjanakabhaye.
  Jarābhayādīsupi eseva nayo.
       [62-3] Athassa bhagavā tamatthaṁ byākaronto uparūpari gāthāyo
  abhāsi. Dutiyagāthā vuttatthāyeva. Tatiyagāthāya akiñcananti kiñcanapaṭipakkhaṁ.
  Anādānanti ādānapaṭipakkhaṁ, kiñcanādānānaṁ vūpasamanti vuttaṁ hoti. Anāparanti
  aparapaṭibhāgasadisavirahitaṁ, seṭṭhanti vuttaṁ hoti.
       [64] Catutthagāthāya na te mārassa paddhagūti 7- te mārassa paddhacarā 8-
  paricārikā sissā 9- na honti.

  *  *  *  *  *  *
  Footnote: 1 chaṂa. ayaṁ pāṭho na dissati 2 ka. saṁsārappavattaṁ pavatti 3 chaṂa. aviditaggo
  4 chaṂa. avaḍḍhi 5 chaṂa. kaṭasīvaḍḍhitāti 6 chaṂa....saṁsāresu
  7 ka. paṭṭhagūti 8 ka. paṭṭhacarā 9 ka. pesiyā
-------------------------------------------------
[page 037]
       Mahājanaṁ pāse niyojetvā māretīti māro. Akusalakamme niyuttattā
  kaṇho. Chasu devalokesu adhipatittā adhipati. Akusalakammānaṁ 1- antaṁ gatattā
  antagū. Pāpajanaṁ 2- na muñcatīti namuci. Sativippavāsappamattapuggalānaṁ 3- ñātakoti
  pamattabandhu. Sesaṁ sabbattha pākaṭameva.
       Evaṁ bhagavā idampi suttaṁ arahattanikūṭeneva desesi. Desanāpariyosāne
  ca pubbasadisova dhammābhisamayo ahosīti.
                   Saddhammappajjotikāya cūḷaniddesaṭṭhakathāya
                    kappamāṇavasuttaniddesavaṇṇanā niṭṭhitā.
                               Dasamaṁ.
                          --------------
                    11. Jatukaṇṇimāṇavasuttaniddesavaṇṇanā
       [65] Ekādasame jatukaṇṇisutte:- sutvānahaṁ vīra akāmakāminti "ahaṁ
  itipi so bhagavā"tiādinā 4- nayena vīra kāmānaṁ akāmanato akāmakāmiṁ buddhaṁ
  sutvā. Akāmamāgamanti nikkāmaṁ bhagavantaṁ pucchituṁ āgatomhi. Sahajanettāti
  sahajātasabbaññutaññāṇacakkhu. Yathātacchanti yathātathaṁ. Brūhi meti puna yācanto
  bhaṇati. Yācanto hi sahassakkhattumpi bhaṇeyya, ko pana vādo dvikkhattuṁ.
       Itipi so bhagavā arahaṁ sammāsambuddhoti imesaṁ padānaṁ attho
  heṭṭhā vuttova. 5- Vijjāhi pana caraṇena ca sampannattā vijjācaraṇasampanno.
  Tattha vijjāti tissopi vijjā aṭṭhapi vijjā. Tisso vijjā bhayabheravasutte 6-
  vuttanayeneva veditabbā, aṭṭha ambaṭṭhasutte. 7- Tattha hi vipassanāñāṇena
  manomayiddhiyā ca saha cha abhiññā pariggahetvā aṭṭha vijjā vuttā. Caraṇanti
  sīlasaṁvaro indriyesu guttadvāratā bhojane mattaññutā jāgariyānuyogo satta

  *  *  *  *  *  *
  Footnote: 1 chaṂa. akusalānaṁ dhammānaṁ 2 ka. mahājanaṁ 3 ka. paggahaṇena
  4 vi. mahāvi. 1/1/1, dī.Sī. 9/157,255,503/49,87,225, Ma.u. 14/342/305,
  saṁ. mahā. 19/997/296 5 ka. vitthāritova
  6 MaṂa. 12/34-56/22-31 7 dī.Sī. 9/254-299/254-299
-------------------------------------------------
[page 038]
  Saddhammā cattāri rūpāvacarajjhānānīti ime paṇṇarasa dhammā veditabbā.
  Imeyeva hi paṇṇarasa dhammā yasmā etehi carati ariyasāvako gacchati amataṁ
  disaṁ, tasmā "caraṇan"ti vuttā. Yathāha "idha mahānāma ariyasāvako sīlavā
  hotī"ti. Sabbaṁ majjhimapaṇṇāsake 1- vuttanayena veditabbaṁ. Bhagavā imāhi
  vijjāhi iminā ca caraṇena samannāgato, tena vuccati vijjācaraṇasampannoti.
  Tattha vijjāsampadā bhagavato sabbaññutaṁ pūretvā ṭhitā, caraṇasampadā
  mahākāruṇikataṁ. So sabbaññutāya sabbasattānaṁ atthānatthaṁ ñatvā mahākāruṇikatāya
  anatthaṁ parivajjetvā atthe niyojeti, yathātaṁ vijjācaraṇasampanno. Tenassa
  sāvakā supaṭipannā honti, no duppaṭipannā, vijjācaraṇavipannānaṁ 2- sāvakā
  attantapādayo 3- viya.
       Sobhanagamanattā sundaraṁ ṭhānaṁ gatattā sammā gatattā sammā ca
  gadattā gadattā sugato. Gamanampi hi gatanti vuccati. Tañca bhagavato
  sobhanaṁ parisuddhamanavajjaṁ. Kiṁ pana tanti? ariyamaggo. Tena hesa gamanena
  khemaṁ disaṁ asajjamāno gatoti sobhanagamanattā sugato. Sundarañcesa ṭhānaṁ
  gato amataṁ nibbānanti sundaraṁ ṭhānaṁ gatattāpi sugato. Sammā ca gato tena
  tena maggena pahīne kilese puna apaccāgacchanto. Vuttañhetaṁ:-
            "sotāpattimaggena ye kilesā pahīnā, te kilese na puneti na
          pacceti na paccāgacchatīti sugato .pe. Arahattamaggena ye kilesā
          pahīnā, te kilese na puneti na pacceti na paccāgacchatīti
          sugato"ti. 4-
       Sammā vā gato dīpaṅkarapādamūlato pabhuti yāva bodhimaṇḍā tāva
  samatiṁsapāramīpūritāya suddhāya 5- sammāpaṭipattiyā sabbalokassa hitasukhameva
  karonto sassatucchedaṁ kāmasukhaṁ attakilamathanti ime ca ante anupagacchanto
  gatoti sammā gatattāpi sugato. Sammā cesa gadati yuttaṭṭhānesu yuttameva
  vācaṁ bhāsatīti sammā gadattāpi sugato.

  *  *  *  *  *  *
  Footnote: 1 MaṂa. 13/23/18 2 chaṂa.....vipannānañahi 3 vi.A. 1/122 (syā)
  4 khu. mahā. 29/180/137, khu. cūḷa. 30/192/99 (syā) 5 chaṂa. ayaṁ pāṭho na dissati
-------------------------------------------------
[page 039]
      Tatridaṁ sādhakasuttaṁ:-
           "yaṁ tathāgato vācaṁ jānāti abhūtaṁ atacchaṁ anatthasañhitaṁ, sā ca
        paresaṁ appiyā amanāpā, na taṁ tathāgato vācaṁ bhāsati. Yampi
        tathāgato vācaṁ jānāti bhūtaṁ tacchaṁ anatthasañhitaṁ, sā ca paresaṁ
        appiyā amanāpā, tampi tathāgato vācaṁ na bhāsati. Yañca kho
        tathāgato vācaṁ jānāti bhūtaṁ tacchaṁ atthasañhitaṁ, sā ca paresaṁ
        appiyā amanāpā, tatra kālaññū tathāgato hoti tassā vācāya
        veyyākaraṇāya. Yaṁ tathāgato vācaṁ jānāti abhūtaṁ atacchaṁ anatthasañhitaṁ.
        Sā ca paresaṁ piyā manāpā, na taṁ tathāgato vācaṁ bhāsati.
        Yampi tathāgato vācaṁ jānāti bhūtaṁ tacchaṁ anatthasañhitaṁ, sā ca
        paresaṁ piyā manāpā, tampi tathāgato vācaṁ na bhāsati. Yañca kho
        tathāgato vācaṁ jānāti bhūtaṁ tacchaṁ atthasañhitaṁ, sā ca paresaṁ
        piyā manāpā, tatra kālaññū tathāgato hoti tassā vācāya
        veyyākaraṇāyā"ti. 1-
  Evaṁ sammā gadattāpi sugatoti veditabbo.
       Sabbathā viditalokattā pana lokavidū. So hi bhagavā sabhāvato samudayato
  nirodhato nirodhūpāyatoti sabbathā lokaṁ avedi aññāsi paṭivijjhi. Yathāha:-
           "yattha kho āvuso na jāyati na jīyati na mīyati na cavati na
       upapajjati. Nāhaṁ taṁ gamanena lokassantaṁ ñāteyyaṁ diṭṭheyyaṁ 2-
       patteyyanti vadāmi. Na cāhaṁ āvuso appatvāva lokassantaṁ
       dukkhassantakiriyaṁ vadāmi. Api cāhaṁ āvuso imasmiṁyeva byāmamatte kaḷevare
       sasaññamhi samanake lokañca paññapemi lokasamudayañca lokanirodhañca
       lokanirodhagāminiñca paṭipadaṁ.
          Gamanena na pattabbo lokassanto kudācanaṁ
          na ca appatvā lokantaṁ dukkhā atthi pamocanaṁ.

  *  *  *  *  *  *
  Footnote: 1 MaṂa. 13/86/64 2 chaṂa. daṭaṭheyyaṁ
-------------------------------------------------
[page 040]
                  Tasmā have lokavidū sumedho
                  lokantagū vusitabrahmacariyo
                  lokassa antaṁ samitāvi ñatvā
                  nāsiṁsatī lokamimaṁ parañcā"ti 1-
       apica:- tayo lokā saṅkhāraloko sattaloko okāsalokoti. Tattha
  "eko loko sabbe sattā āhāraṭṭhitikā"ti 2- āgataṭṭhāne saṅkhāraloko
  veditabbo. "sassato Lokoti vā asassato lokoti vā"ti 3- āgataṭṭhāne
  sattaloko.
        "yāvatā Candimasūriyā pariharanti disā bhanti virocamānā 4-
         tāva sahassadhā loko ettha te vattatī vaso"ti 5-
  āgataṭṭhāne okāsaloko. Tampi bhagavā sabbathā avedi. Tathāhi "eko
  loko sabbe sattā āhāraṭṭhitikā. Dve lokā nāmañca rūpañca. Tayo
  lokā tisso vedanā. Cattāro lokā cattāro āhāRā. Pañca lokā
  pañcupādānakkhandhā. Cha lokā cha ajjhattikāni āyatanāni. Satta lokā
  sattaviññāṇaṭṭhitiyo. Aṭṭha lokā aṭṭha lokadhammā. Nava lokā nava
  sattāvāsā. Dasa lokā dasāyatanāni. Dvādasa lokā dvādasāyatanāni.
  Aṭṭhārasa lokā aṭṭhārasa dhātuyo"ti 6- ayaṁ saṅkhāralokopi sabbathā vidito.
       Yasmā panesa sabbesampi sattānaṁ āsayaṁ jānāti, anusayaṁ jānāti.
  Caritaṁ jānāti, adhimuttiṁ jānāti, apparajakkhe mahārajakkhe tikkhindriye
  mudindriye, svākāre dvākāre, suviññāpaye dubbiññāpaye, bhabbe abhabbe
  satte jānāti. Tasmāssa sattalokopi sabbathā vidito. Yathā ca sattaloko,
  evaṁ okāsalokopi. Tathāhesa ekacakkavāḷaṁ āyāmato ca vitthārato ca

  *  *  *  *  *  *
  Footnote: 1 saṁ.sa. 15/107/75, aṅ. catukka. 21/45/54 2 khu. paṭi. 13/112/126
  3 dī.Sī. 9/421/184, Ma. mū. 12/269/230, saṁ.saḷā. 18/749/487 (syā)
  4 ka. virocanā 5 Maṃū. 12/503/445 6 khu.paṭi. 31/162/186
-------------------------------------------------
[page 041]
  Yojanānaṁ dvādasa satasahassāni catutiṁsa satāni ca paññāsañca yojanāni.
  Parikkhepato:-
            sabbaṁ satasahassāni chattiṁsa parimaṇḍalaṁ
            dasa ceva sahassāni aḍḍhuḍḍhāni satāni ca.
  Tattha:-
            duve satasahassāni cattāri nahutāni ca
            ettakaṁ bahalattena saṅkhātāya vasundhaRā.
  Tassāyeva sandhārakaṁ:-
            cattāri satasahassāni aṭṭheva nahutāni ca
            ettakaṁ bahalattena jalaṁ vāte patiṭṭhitaṁ.
  Tassāpi sandhārako:-
            nava satasahassāni māluto nabhamuggato
            saṭṭhi ceva sahassāni esā lokassa saṇṭhiti.
  Evaṁ saṇṭhite cettha yojanānaṁ:-
            caturāsīti sahassāni ajjhogāḷho mahaṇṇave
            accuggato tāvadeva sineru pabbatuttamo.
            Tato upaḍḍhupaḍḍhena pamāṇena yathākkamaṁ
            ajjhogāḷhuggatā dibbā nānāratanacittitā.
            Yugandharo isindharo 1- karavīko sudassano
            nemindharo vinatako assakaṇṇo giribrahā.
            Ete satta mahāselā sinerussa samantato
            mahārājānamāvāsā devayakkhanisevitā.
            Yojanānaṁ satānucco himavā pañca pabbato
            yojanānaṁ sahassāni tīṇi āyāmavitthato. 2-

  *  *  *  *  *  *
  Footnote: 1 chaṂa. īsadharo 2 chaṂa. āyata....
-------------------------------------------------
[page 042]
            Caturāsītisahassehi kūṭehi paṭimaṇḍito
            tipañcayojanakkhandha- parikkhepā nagavhayā.
            Paññāsayojanakkhandha- sākhāyāmā samantato
            satayojanavitthiṇṇā tāvadeva ca uggatā
            jambū yassānubhāvena jambudīpo pakāsito. 1-
       Yañcetaṁ jambuyā pamāṇaṁ, etadeva asurānaṁ cittapāṭaliyā, garuḷānaṁ
  simbalirukkhassa, amaragoyāne kadambassa, uttarakurūsu kapparukkhassa, pubbavidehe
  sirīsassa, tāvatiṁsesu pāricchattakassāti tenāhu porāṇā:-
           "pātali simbalī jambū devānaṁ pārichattako
            kadambo kapparukkho ca sirīsena bhavati sattamaṁ.
            Dveasītisahassāni ajjhogāḷho mahaṇṇave
            accuggato tāvadeva cakkavāḷasiluccayo
            parikkhipitvā taṁ sabbaṁ lokadhātumayaṇṭhito"ti. 1-
       Tattha candamaṇḍalaṁ ekūnapaññāsayojanaṁ, sūriyamaṇḍalaṁ paññāsayojanaṁ,
  tāvatiṁsabhavanaṁ dasasahassayojanaṁ, tathā asurabhavanaṁ avīcimahānirayo jambudīpo ca.
  Amaragoyānaṁ sattasahassayojanaṁ. Tathā pubbavideho. Uttarakuru aṭṭhasahassayojano.
  Ekameko cettha mahādīpo pañcasatapañcasataparittadīpaparivāro. Taṁ sabbampi
  ekaṁ cakkavāḷaṁ ekā lokadhātu. Tadantaresu lokantarikanirayā. Evaṁ anantāni
  cakkavāḷāni anantā lokadhātuyo bhagavā anantena buddhañāṇena avedi
  aññāsi paṭivijjhi. Evamassa okāsalokopi sabbathā vidito. Evampi sabbathā
  viditalokattā lokavidū.
       Attano pana guṇehi visiṭṭhatarassa kassaci abhāvato natthi
  etassa uttaroti anuttaro. Tathāhesa sīlaguṇenāpi sabbalokaṁ abhibhavati
  samādhipaññāvimuttivimuttiñāṇadassanaguṇenapi. Sīlaguṇenāpi asamo asamasamo

  *  *  *  *  *  *
  Footnote: 1 vi. suddhi. 1/263, vi. A. 1/125-6 (syā), abhi. A. 1/356-7
-------------------------------------------------
[page 043]
  Appaṭimo appaṭibhāgo appaṭipuggalo .pe. Vimuttiñāṇadassanaguṇenāpi. Yathāha:-
  "na kho panāhaṁ passāmi sadevake loke .pe. Sadevamanussāya attanā
  sīlasampannataran"ti. 1- Vitthāro.
       Evaṁ aggappasādasuttādīni 2- "na me ācariyo atthī"tiādinā 3-
  gāthāyo ca vitthāretabbā.
       Purisadamme sāretīti purisadammasārathi, dameti vinetīti vuttaṁ hoti.
  Tattha purisadammāti adantā dametuṁ yuttā tiracchānapurisāpi manussapurisāpi
  amanussapurisāpi. Tathā hi bhagavatā tiracchānapurisāpi apalālo nāgarājā
  cūḷodaro mahodaro aggisikho dhūmasikho aravāḷo nāgarājā dhanapālako hatthīti
  evamādayo damitā nibbisā katā, saraṇesu ca sīlesu ca patiṭṭhāpitā.
  Manussapurisāpi saccakanigaṇṭhaputtāmbaṭṭhamāṇavapokkharasātisoṇadantakūṭadantādayo.
  Amanussapurisāpi āḷavakasūcilomakharalomayakkhasakkadevarājādayo damitā vinītā
  vicitrehi vinayūpāyehi. "ahaṁ Kho kesi purisadamme saṇhenapi vinemi, pharusenapi
  vinemi. Saṇhapharusenapi vinemī"ti idaṁ cettha suttaṁ 4- vitkāretabbaṁ. Apica
  bhagavā visuddhasīlādīnaṁ paṭhamajjhānādīni sotāpannādīnañca uttarimaggapaṭipadaṁ
  ācikkhanto dantepi dametiyeva.
       Atha vā anuttaro purisadammasārathīti ekamevidaṁ atthapadaṁ. Bhagavā hi
  tathā purisadamme sāreti, yathā ekapallaṅkeneva nisinnā aṭṭha disā
  asajjamānā dhāvanti. Tasmā "anuttaro purisadammasārathī"ti vuccati.
  "hatthidamakena Bhikkhave hatthi dammo sārito ekaṁyeva disaṁ dhāvatī"ti
  idañcettha suttaṁ vitthāretabbaṁ.
       Vīriyavāti ariyamaggena sabbapāpakehi virato. Pahūti pabhū. Visavīti
  parasantāne vīriyuppādako. Alamattoti samatthacitto.

  *  *  *  *  *  *
  Footnote: 1 saṁ. sa. 15/173/168, aṅ. catukka. 21/21/24
  2 aṅ. catukka. 21/34/39, khu.iti. 25/90/307
  3 vi. mahā. 4/11/11, Maṃū. 12/285/246, abhi. ka. 37/405/245
  4 aṅ. catukka. 21/111/128
-------------------------------------------------
[page 044]
       Viratoti ariyamaggena 1- sabbapāpakehi virato. 1- Ariyamaggeneva viratattā
  āyatiṁ appaṭisandhiko. Sabbapāpakehi nirayadukkhamaticcāti āyatiṁ appaṭisandhitāya
  nirayadukkhaṁ aticca ṭhito. Vīriyavāsoti vīriyaniketo. So vīriyavāti so khīṇāsavo
  "vīriyavā"ti vattabbataṁ arahati. Padhānavā vīro tādīti imāni panassa thutivacanāni.
  So hi padhānavā maggajjhānappadhānena, vīro kilesārividdhaṁsanasamatthatāya, tādi
  nibbikāratāya. Pavuccate tathattāti tathārūpo "vīriyavā"ti pavuccati.
       Te kāmakāminoti ete rūpādivatthukāme icchantā. Rāgarāginoti
  rāgena rañjitā. Saññāsaññinoti rāgasaññāya saññino. Na kāme
  kāmetīti rūpādivatthukāme na pattheti. Akāmoti kāmehi virahito. Nikkāmoti
  nikkhantakāmo.
       Sabbaññutaññāṇanti tiyaddhagataṁ sabbaṁ neyyapathaṁ jānātīti sabbaññū,
  tassa bhāvo sabbaññutā, sabbaññutā eva ñāṇaṁ sabbaññutaññāṇaṁ,
  sabbaññutaññāṇasaṅkhātaṁ nettañca vāsanāya saha kilese parājetvā jitattā
  jinabhāvo ca apubbaṁ acarimaṁ apure apacchā ekasmiṁ khaṇe ekasmiṁ kāle
  uppannā 2- pubbantato uddhaṁ pannāti uppannā. 3-
       [66] Tejī tejasāti tejena samannāgato tejasā abhibhuyya. Yamahaṁ
  vijaññaṁ jātijarāya idha vippahānanti yamahaṁ jātijarāya pahānabhūtaṁ dhammaṁ
  idheva jāneyyaṁ.
       Jagatīti paṭhavī. Sabbaṁ ākāsagatanti sakalaṁ ākāse pavattaṁ patthaṭaṁ.
  Tamagatanti tamameva tamagataṁ andhakāraṁ yathā gūthagataṁ muttagatanti. Abhivihaccāti
  nāsetvā. Andhākāraṁ vidhamitvāti cakkhuviññāṇuppattinivārakaṁ 4- andhakāraṁ
  padāletvā. 5- Ālokaṁ dassayitvāti sūriyālokaṁ dassayitvā. Ākāseti ajaṭākāse.
  Antalikkheti antaradhātusamatthe tucchokāse. Gamanapatheti 6- devatānaṁ gamanamagge

  *  *  *  *  *  *
  Footnote: 1-1 chaṂa. ime pāṭhā na dissanti 2 chaṂa. uppanno 3 chaṂa. pannoti uppanno
  4 ka...ṇivāraṇaṁ 5 chaṂa. palāpetvā 6 chaṂa. tagaṇapatheti
-------------------------------------------------
[page 045]
  Gacchati. Sabbaṁ abhisaṅkhārasamudayanti sakalaṁ kammaṁ samudayaṁ uppādaṁ, taṇhanti
  attho. Kilesatamaṁ avijjandhakāraṁ vidhamitvāti kilesatamasaṅkhātaṁ aññāṇaṁ
  avijjandhakāraṁ nīharitvā nāsetvā. Ñāṇālokanti paññālokaṁ dassayitvā.
  Vatthukāme parijānitvāti rūpādivatthukāme ñātatīraṇapariññāya jānitvā.
  Kilesakāme pahāyāti upatāpanasaṅkhāte kilesakāme pahānapariññāya pajahitvā.
       [67] Athassa bhagavā taṁ dhammaṁ ācikkhanto uparūpari gāthāyo abhāsi.
  Tattha nekkhammaṁ daṭṭhu khematoti nibbānañca nibbānagāminiñca paṭipadaṁ
  "kheman"ti disvā. Uggahitanti taṇhāvasena diṭṭhivasena gahitaṁ. Nirattaṁ vāti
  nirassitabbaṁ vā, muñcitabbanti vuttaṁ hoti. Mā te vijjitthāti mā te ahosi.
  Kiñcananti rāgādikiñcanaṁ, tampi te mā vijjittha.
        Muñcitabbanti muñcitvā na puna gahetabbaṁ. Pajahitabbanti vajjitabbaṁ. 1-
  Vinodetabbanti khipitabbaṁ. Byantīkātabbanti vigatantaṁ kātabbaṁ. Anabhāvaṁ
  gametabbanti anu anu abhāvaṁ gametabbaṁ.
       [68-9] Pubbeti atīte saṅkhāre ārabbha uppannakilesā. 2-
  Brāhmaṇāti bhagavā jatukaṇṇiṁ ālapati. Sesaṁ sabbattha pākaṭameva.
       Evaṁ bhagavā idampi suttaṁ arahattanikūṭeneva desesi. Desanāpariyosāne
  ca pubbasadiso eva dhammābhisamayo ahosīti.
                   Saddhammappajjotikāya cūḷaniddesaṭṭhakathāya
                   jatukaṇṇimāṇavasuttaniddesavaṇṇanā niṭṭhitā.
                             Ekādasamaṁ.
                          ---------------
                    12. Bhadrāvudhamāṇavasuttaniddesavaṇṇanā
       [70] Dvādasame bhadrāvudhasutte:- okañjahanti ālayaṁ jahaṁ.
  Taṇhacchidanti taṇhākāyacchidaṁ. Anejanti lokadhammesu nikkampaṁ. Nandiñjahanti
  anāgatarūpādi patthanājahaṁ. Ekā eva hi sā taṇhā, thutivasena idha

  *  *  *  *  *  *
  Footnote: 1 chaṂa. vihitabbanti cajitabbaṁ 2 ka. uppajjana...
-------------------------------------------------
[page 046]
  Nānappakārato vuttā. Kappañjahanti duvidhaṁ kappajahaṁ. Abhiyāceti ativiya yācāmi.
  Sutvāna nāgassa apanamissanti itoti nāgassa tava bhagavato vacanaṁ sutvā ito
  pāsāṇakacetiyato bahujanā pakkamissantīti adhippāyo.
       Ye upāyupādānāti taṇhādiṭṭhīhi upagantvā gahitā. Cetaso adhiṭṭhānāti
  citte patiṭṭhitā. Abhinivesānusayāti adhiṭṭhahitvā 1- āgantvā sayitā.
       [71] Janapadehi saṅgatāti aṅgādīhi janapadehi idha samāgatā.
  Viyākarohīti dhammaṁ desehi.
       Saṅgatāti ete khattiyādayo ekībhūtā. Samāgatāti vuttappakārehi
  janapadehi āgatā. Samohitāti rāsībhūtā. Sannipatitāti aviyogā. 2-
       [72] Athassa āsayānulomena dhammaṁ desento bhagavā uparūpari gāthāyo abhāsi. Tattha
  ādānataṇhanti rūpādīnaṁ ādāyikaṁ gahaṇataṇhaṁ, taṇhupādānanti vuttaṁ hoti. Yaṁ yaṁ
  hi lokasmiṁ upādiyantīti etesu upādādibhedesu 3- yaṁ yaṁ gaṇhanti. Teneva
  māro anveti jantunti teneva upādānapaccayanibbattakammābhisaṅkhāranibbattavasena
  paṭisandhikkhandhamāro 4- taṁ sattaṁ anugacchati.
       [73] Tasmā pajānanti tasmā etamādīnavaṁ aniccādivasena vā
  saṅkhāre pajānanto. Ādānasatte iti pekkhamāno, pajaṁ imaṁ maccudheyye
  visattanti ādātabbaṭṭhena ādānesu rūpādīsu satte sabbaloke imaṁ pajaṁ
  maccudheyya laggaṁ pekkhamāno, ādānasatte vā ādānābhiniviṭṭhe puggale
  ādānasaṅgahetuñca imaṁ pajaṁ maccudheyya laggaṁ tato vītikkamituṁ asamatthaṁ 5- iti
  pekkhamāno kiñcanaṁ sabbaloke na upādiyethāti. Sesaṁ sabbattha pākaṭameva.
       Evaṁ bhagavā idampi suttaṁ arahattanikūṭeneva desesi. Desanāpariyosāne
  ca pubbasadiso eva dhammābhisamayo ahosīti.
                   Saddhammappajjotikāya cūḷaniddesaṭṭhakathāya
                  bhadrāvudhamāṇavasuttaniddesavaṇṇanā niṭṭhitā.
                              Dvādasamaṁ.

  *  *  *  *  *  *
  Footnote: 1 chaṂa. patiṭṭhahitvā 2 chaṂa. adhiyogā 3 chaṂa. uddhādibhedesu
  4 ka. paṭisandhikkhaṇe māro 5 ka. samatthaṁ
-------------------------------------------------
[page 047]
                     13. Udayamāṇavasuttaniddesavaṇṇanā
       [74] Terasame udayasutte:- aññāvimokkhanti aññānubhāvanijjhānaṁ
  taṁ 1- vimokkhaṁ pucchati.
       Paṭhamenapi jhānena jhāyīti vitakkavicārapītisukhacittekaggatāsampayuttena
  pañcaṅgikena paṭhamajjhānena jhāyatīti jhāyī. Dutiyenāti pītisukhacittekaggatā-
  sampayuttena. Tatiyenāti sukhacittekaggatāsampayuttena. Catutthenāti
  upekkhācittekaggatāsampayuttena. Savitakkasavicārenapi jhānena jhāyīti
  catukkanayapañcakanayesu paṭhamajjhānena savitakkasavicārenapi jhānena jhāyatīti jhāyī.
  Avitakkavicāramattenāti pañcakanaye dutiyena jhānena. Avitakkāvicārenāti
  dutiyatatiyādiavasesajjhānena. Sappītikenāti pītisampayuttena dukatikajjhānena.
  Nippītikenāti pītivirahitena tadavasesajjhānena. Sātasahagatenāti sukhasahagatena
  tikacatukkajjhānena. Upekkhāsahagatenāti catukkapañcamena. 2- Suññatenapīti
  suññatavimokkhasampayuttena. Animittenapīti aniccanimittaṁ dhuvanimittaṁ
  attanimittañca 3- ugghāṭetvā paṭiladdhena animittenapi jhānena jhāyatīti jhāyī.
  Appaṇihitenapīti maggāgamanavasena paṇidhiṁ sodhetvā pariyādiyitvā phalasamāpattivasena
  appaṇihitenapi. Lokiyenapīti lokiyena paṭhamadutiyatatiyacatutthena.
       Lokuttarenapīti teneva lokuttarasampayuttena. Jhānaratoti jhānesu abhirato.
  Ekattamanuyuttoti ekattaṁ ekībhāvaṁ anuyutto payutto. Sadatthagarukoti sakatthagaruko,
  kakārassāyaṁ dakāro kato. Sadatthoti ca arahattaṁ veditabbaṁ. Taṁ hi
  attūpanibaddhaṭṭhena attānaṁ avijahanaṭṭhena attano paramatthaṭṭhena ca
  attano atthattā sakatthoti vuccati. Phalasamāpattisamāpajjanavasena sakatthagaruko,
  "nibbānagaruko"ti eke. Arajoti nikkileso. Virajoti vigatakileso. Nirajoti
  apanītakileso, "vitarajo"tipi pāṭho, soyevattho. Rajāpagatoti kilesehi dūrībhūto.
  Rajavippahīnoti kilesappahīno. Rajavippayuttoti kilesehi mutto.

  *  *  *  *  *  *
  Footnote: 1 ka. aññānubhāvanipphattaṁ 2 ka. catutthapañcamena 3 chaṂa. animittañca
-------------------------------------------------
[page 048]
       Pāsāṇake cetiyeti pāsāṇapiṭṭhe pārāyanasuttantadesitaṭṭhāne.
  Sabbossukkapaṭippassaddhattāti sabbesaṁ kilesaussukkānaṁ paṭippassaddhattā,
  nāsitattā āsīno.
       Kiccākiccanti "idaṁ kattabbaṁ, idaṁ na kattabban"ti evaṁ manasā
  cintetabbaṁ. Karaṇīyākaraṇīyanti kāyadvārena pavattaṁ 1- idaṁ karaṇīyaṁ, idaṁ na
  karaṇīyanti evaṁ karaṇīyākaraṇīyaṁ. Pahīnanti vissaṭṭhaṁ. Vasippattoti paguṇabhāvaṁ
  patto.
       [75] Atha bhagavā yasmā udayo catutthajjhānalābhī, tasmāssa
  paṭiladdhajjhānavasena nānappakārato aññāvimokkhaṁ dassento uparūpari gāthāyo
  āha. Tattha pahānaṁ kāmacchandānanti yadidaṁ paṭhamajjhānaṁ nibbattentassa
  kāmacchandappahānaṁ, tampi aññāvimokkhaṁ 2- brūmi. Evaṁ sabbapadāni yojetabbāni.
       Yā cittassa akallatāti 3- cittassa gilānabhāvo. Gilāno hi akallakoti
  vuccati. Vinayepi vuttaṁ "nāhaṁ bhante akallako"ti. 4- Akammaññatāti
  cittagelaññasaṅkhātova akammaññatākāro. Olīyanāti olīyanākāro, iriyāpathikacittaṁ
  hi iriyāpathaṁ sandhāretuṁ asakkontaṁ rukkhe vagguli viya khīle laggitaphāṇitavārako
  viya ca olīyati, tassa taṁ ākāraṁ sandhāya "olīyanā"ti vuttaṁ.
  Dutiyapadaṁ upasaggavasena vaḍḍhitaṁ. Līnanti 5- avipphārikatāya paṭikuṭitaṁ. 6-
  Itare dve ākārabhāvaniddesā. Thinanti sappipiṇḍo viya avipphārikatāya
  ghanabhāvena ṭhitaṁ. Thiyanāti ākāraniddeso. Thiyitabhāvo thiyitattaṁ. Avipphāravaseneva
  thaddhatāti attho. 7-
       [76] Upekkhāsatisaṁsuddhanti catutthajjhānaupekkhāsatīhi saṁsuddhaṁ.
  Dhammatakkapurejavanti iminā tasmiṁ catutthajjhānavimokkhe ṭhatvā jhānaṅgāni 8-
  visesitvā 9-

  *  *  *  *  *  *
  Footnote: 1 chaṂa. avassaṁ 2 aññāvimokkhanti 3 chaṂa. akalyatāti
  4 vi. mahāvi. 1/151/84-5 5 chaṂa. līnāti 6 ka. paṭikujjitaṁ
  7 abhi.A. 1/435 8 Sī., ka. ṭhitajhānaṅgāni 9 chaṂa. vipassitvā
-------------------------------------------------
[page 049]
  Atigataṁ arahattavimokkhaṁ vadati. Arahattavimokkhassa hi maggasampayuttasammā-
  saṅkappādibhedo dhammatakko purejavo hoti. Tenāha "dhammatakkapurejavan"ti.
  Avijjāya pabhedananti etameva ca aññāvimokkhaṁ avijjāpabhedanasaṅkhātaṁ
  nibbānaṁ nissāya jātattā kāraṇopacārena "avijjāya pabhedanan"ti brūmīti.
       Yā catutthe jhāne upekkhāti ettha upapattito ikkhatīti upekkhā,
  samaṁ passati apakkhapatitā hutvā passatīti attho. Upekkhanāti ākāraniddeso.
  Ajjhupekkhanāti upasaggavasena padaṁ vaḍḍhitaṁ. Cittasamathoti 1- cittassekaggabhāvo.
  Cittappavattitāti 2- cittassa ūnātirittavajjitabhāvo. Majjhattatāti cittassa
  majjhe ṭhitabhāvo.
       [77] Evaṁ avijjāpabhedavacanena vuttaṁ nibbānaṁ sutvā "taṁ kissa
  vippahānena vuccatī"ti pucchanto "kiṁsu saññojano"ti gāthamāha. Tattha
  kiṁsu saññojanoti kiṁ saññojano. Vicāraṇanti vicāraṇakāraṇaṁ. 3- Kissassa
  vippahānenāti kiṁnāmakassa assa dhammassa vippahānena.
       [78] Athassa bhagavā tamatthaṁ byākaronto "nandisaññojano"ti
  gāthamāha. Tattha vitakkassāti kāmavitakkādiko vitakko assa.
       [79] Idāni tassa nibbānassa maggaṁ pucchanto "kathaṁ satassā"ti
  gāthamāha. Tattha viññāṇanti abhisaṅkhāraviññāṇaṁ.
       [80] Athassa maggaṁ kathento bhagavā "ajjhattañcā"ti gāthamāha.
  Tattha evaṁ satassāti evaṁ satassa sampajānassa. Sesaṁ sabbattha pākaṭameva.
       Evaṁ bhagavā idampi suttaṁ arahattanikūṭeneva desesi. Desanāpariyosāne
  ca pubbasadisova dhammābhisamayo ahosīti.
                   Saddhammappajjotikāya cūḷaniddesaṭṭhakathāya
                    udayamāṇavasuttaniddesavaṇṇanā niṭṭhitā.
                              Terasamaṁ.

  *  *  *  *  *  *
  Footnote: 1 chaṂa. cittasamatāti 2 chaṂa. cittappassaddhatāti 3 ka. vicārakaraṇaṁ
-------------------------------------------------
[page 050]
                    14. Posālamāṇavasuttaniddesavaṇṇanā
       [81] Cuddasame posālasutte:- yo atītaṁ ādisatīti yo bhagavā
  attano ca paresañca "ekampi jātin"tiādibhedaṁ atītaṁ ādisati.
       Ekampi jātinti ekampi paṭisandhimūlakaṁ cutipariyosānaṁ ekabhavapariyāpannaṁ
  khandhasantānaṁ. Esa nayo dvepi jātiyotiādīsu. Anekepi saṁvaṭṭakappetiādīsu
  pana parihāyamāno kappo saṁvaṭṭakappo, tadā sabbesaṁ brahmaloke sannipatanato. 1-
  Vivaṭṭamāno 2- kappo vivaṭṭakappo, tadā brahmalokato sattānaṁ vivaṭṭanato. Tattha
  saṁvaṭṭena saṁvaṭṭaṭṭhāyī gahito hoti tammūlakattā, vivaṭṭena ca vivaṭṭaṭṭhāyī.
  Evaṁ hi sati yāni tāni. "cattārīmāni Bhikkhave kappassa asaṅkhyeyyāni,
  katamāni cattāri? saṁvaṭṭo saṁvaṭṭaṭṭhāyī vivaṭṭo vivaṭṭaṭṭhāyī"ti 3-
  vuttāni, tāni pariggahitāni honti. Saṁvaṭṭakappe vivaṭṭakappeti ca kappassa
  addhaṁ gahetvā vuttaṁ. Saṁvaṭṭavivaṭṭakappeti sakalakappaṁ gahetvā vuttaṁ. Kathaṁ
  anussaratīti ce? amutrāsintiādinā nayena. Tattha amutrāsinti amumhi
  saṁvaṭṭakappe amumhi bhave vā yoniyā vā gatiyā vā viññāṇaṭṭhitiyā vā
  sattāvāse vā sattanikāye vā āsiṁ. Evannāmoti tisso vā pusso 4- vā.
  Evaṁgottoti kaccāno vā kassapo vā. Idamassa atītabhave attano
  nāmagottānussaraṇavasena vuttaṁ. Sace pana tasmiṁ kāle attano vaṇṇasampattiṁ
  vā lūkhappaṇītajīvitabhāvaṁ vā sukhadukkhabahulataṁ vā appāyukadīghāyukabhāvaṁ vā
  anussaritukāmo, tampi anussaratiyeva. Tenāha "evaṁvaṇṇo evamāyupariyanto"ti.
  Tattha evaṁvaṇṇoti odāto vā sāmo vā. Evamāhāroti sālimaṁsodanāhāro
  vā pavattaphalabhojano vā. Evaṁsukhadukkhapaṭisaṁvedīti anekappakārena kāyikacetasikānaṁ
  sāmisanirāmisādippabhedānaṁ vā sukhadukkhānaṁ paṭisaṁvedī. Evamāyupariyantoti evaṁ
  vassasataparamāṇāyupariyanto vā caturāsītikappasahassaparamāyupariyanto vā.

  *  *  *  *  *  *
  Footnote: 1 Ma. paṭisandhivattanato 2 chaṂa. vaḍḍhamāno
  3 aṅ. catukka. 21/156/162 4 chaṂa. phusso
-------------------------------------------------
[page 051]
       So tato cuto amutra udapādinti so ahaṁ tato bhavato yonito
  gatito viññāṇaṭṭhitito sattāvāsato sattanikāyato vā cuto puna amukasmiṁ
  nāma bhave yoniyā gatiyā viññāṇaṭṭhitiyā sattāvāse sattanikāye vā
  udapādiṁ. Tatrāpāsinti atha vā 1- tatrāpi bhave yoniyā gatiyā viññāṇaṭṭhitiyā
  sattāvāse sattanikāye vā puna ahosiṁ. Evannāmotiādi vuttanayameva.
       Apica:- yasmā amutrāsinti idaṁ anupubbena ārohantassa yāvadicchakaṁ
  anussaraṇaṁ. So tato cutoti paṭinivattantassa paccavekkhaṇaṁ. Tasmā idhūpapannoti
  imissā idhūpapattiyā anantaramevassa upapatiṭṭhānaṁ sandhāya amutra udapādinti
  idaṁ vuttanti veditabbaṁ. Tatrāpāsinti evamādi panassa tatrā imissā
  upapattiyā antare upapattiṭṭhāne nāmagottādīnaṁ anussaraṇadassanaṭṭhaṁ vuttaṁ.
  So tato cuto idhūpapannoti svāhaṁ tato anantarūpāpattiṭṭhānato cuto idha
  amukasmiṁ nāma khattiyakule vā brāhmaṇakule vā nibbatto.
       Itīti evaṁ. Sākāraṁ sauddesanti nāmagottavasena sauddesaṁ, vaṇṇādivasena
  sākāraṁ. Nāmagottena hi satto "tisso kassapo"ti uddisiyati,
  vaṇṇādīhi "sāmo odāto"ti nānattato paññāyati. Tasmā nāmagottaṁ
  uddeso, itare ākārāti. Pubbenivāsanti pubbe atītajātīsu nivuṭṭhakkhandhā
  pubbenivāso. Nivuṭṭhāti ajjhāvuṭṭhā anubhūtā 2- attano santāne
  uppajjitvā niruddhā, nivuṭṭhadhammā vā. Nivuṭṭhāti gocaranivāsena nivuṭṭhā,
  attano viññāṇena viññātā paricchinnā, paraviññāṇena viññātāpi vā
  chinnavaṭumakānussaraṇādīsu. Te buddhānaṁyeva labbhanti. Taṁ pubbenivāsaṁ ādisati
  katheti. Paresaṁ atītanti aññesaṁ parapuggalānaṁ pubbenivāsaṁ ekampi jātintiādinā
  nayena ādisati. 3-
       Mahāpadāniyasuttantanti mahāpurisānaṁ apadānaniyuttaṁ mahāpadānasuttaṁ. 4-
  Mahāsudassaniyanti mahāsudassanassa sampattiyuttaṁ mahāsudassanasuttaṁ. 5-
  Mahāgovindiyasuttantanti mahāgovindabrāhmaṇassa apadānaniyuttaṁ
  mahāgovindasuttaṁ. 6-

  *  *  *  *  *  *
  Footnote: 1 chaṂa. atha 2 chaṂa. anubhūto 3 vi.A. 1/180, visuddhi. 2/253 (syā)
  4 dīṃahā. 10/1/1 5 dī. mahā. 10/241 6 dī. mahā. 10/293/189
-------------------------------------------------
[page 052]
  Māghadeviyasuttantanti maghadevassa rañño apadānaniyuttaṁ maghadevasuttaṁ. 1-
  Satānusāriñāṇaṁ hotīti pubbenivāsānussatisampayuttañāṇaṁ hoti.
       Yāvatakaṁ ākaṅkhatīti yattakaṁ ñātuṁ icchati, tattakaṁ jānissāmīti ñāṇaṁ
  pesesi. Athassa dubbalapattapuṭe pakkhandanārāco viya appaṭihataṁ anivāritaṁ
  ñāṇaṁ gacchati. Tena yāvatakaṁ ākaṅkhati, tāvatakaṁ anussarati. Bodhijanti bodhiyā
  mūle jātaṁ. Ñāṇaṁ uppajjatīti catumaggañāṇaṁ uppajjati. Ayamantimā jātīti
  tena ñāṇena jātimūlassa pahīnattā puna "ayamantimā jāti, natthi dāni
  punabbhavo"ti 2- aparampi ñāṇaṁ uppajjati. Indriyaparopariyattañāṇanti ettha
  upari "sattānan"ti padaṁ idheva āharitvā sattānaṁ indriyaparopariyattañāṇanti
  yojetabbaṁ. Parāni ca aparāni ca "parāparānī"ti vattabbe sandhivasena
  rokāraṁ katvā "paroparānī"ti vuccati. Paroparānaṁ bhāvo paropariyaṁ,
  paropariyameva paropariyattaṁ, veneyyasattānaṁ saddhādīnaṁ pañcannaṁ
  indriyānaṁ paropariyattaṁ indriyaparopariyattaṁ, indriyaparopariyattassa ñāṇaṁ
  indriyaparopariyattañāṇaṁ, indriyānaṁ uttamānuttamabhāvañāṇanti attho.
  "indriyavarovariyattañāṇan"tipi Pāṭho, varāni ca avariyāni ca varovariyāni.
  Varovariyānaṁ bhāvo varovariyattanti yojetabbaṁ. Avariyānīti ca uttamānīti attho.
  Atha vā:- parāni ca oparāni ca paroparāni, tesaṁ bhāvo paropariyattanti
  yojetabbaṁ. Oparānīti ca orānīti vuttaṁ hoti, lāmakānīti attho
  "paroparā yassa samecca dhammā"tiādīsu viya. 3- "indriyaparopariyatte
  Ñāṇan"ti bhummavacanenāpi pāṭho. 4-
       Tathāgatassāti yathā vipassiādayo pubbakā isayo āgatā, tathā
  āgatassa. Yathā ca te gatā, tathā gatassa. Tathāgatabalanti, aññehi
  asādhāraṇaṁ tathāgatasseva balaṁ. Yathā vā pubbabuddhānaṁ balaṁ puññussayasampattiyā
  āgataṁ, tathā āgatabalantipi attho. Tattha duvidhaṁ tathāgatassa balaṁ kāyabalañca

  *  *  *  *  *  *
  Footnote: 1 MaṂa. 13/308-15/288-96 2 dī. mahā. 10/31/13
  3 aṅ. catukka. 21/5/7, khu.su. 25/480/424 4 paṭisaṁ.A. 1/62
-------------------------------------------------
[page 053]
  Ñāṇabalañca. Tesu kāyabalaṁ hatthikulānusārena veditabbaṁ. Vuttañhetaṁ
  porāṇehi:-
           "kāḷāvakañca gaṅgeyyaṁ paṇḍaraṁ tambapiṅgalaṁ
            gandhamaṅgalahemañca uposathacchaddantime dasā"ti. 1-
        Yadetaṁ pakatihatthiggaṇanāya hatthīnaṁ koṭisahassassa purisagaṇanāya dasannaṁ
  purisakoṭisahassānaṁ balaṁ hoti, idaṁ tāva tathāgatassa kāyabalaṁ. Ñāṇabalaṁ pana
  mahāsīhanāde 2- āgataṁ dasabalañāṇaṁ catuvesārajjañāṇaṁ aṭṭhasu parisāsu
  akampanañāṇaṁ catuyoniparicchedakañāṇaṁ pañcagatiparicchedakañāṇaṁ saṁyuttake 3-
  āgatāni tesattati ñāṇāni sattasattati ñāṇāni evaṁ aññānipi anekāni
  ñāṇasahassāni, etaṁ ñāṇabalaṁ nāMa. Idhāpi ñāṇabalameva adhippetaṁ,
  ñāṇañhi akampiyaṭṭhena upatthambhakaṭṭhena ca balanti 4- vuttaṁ.
       Sattānaṁ āsayānusaye ñāṇanti ettha rūpādīsu khandhesu chandarāgena
  sattā visattāti sattā. Vuttañhetaṁ bhagavatā:-
              "rūpe kho rādha yo chando yo rāgo yā nandī yā
          taṇhā, tatra satto tatra visatto, tasmā `satto'ti vuccati.
          Vedanāya. Saññāya. Saṅkhāresu. Viññāṇe yo chando yo rāgo
          yā nandī yā taṇhā, tatra satto tatra visatto, tasmā
          `satto'ti vuccatī"ti. 5-
       Akkharacintakā pana atthaṁ avicāretvā "nāmamattametan"ti icchanti.
  Yepi atthaṁ vicārenti, te sattayogena 6- sattāti icchanti. Tesaṁ sattānaṁ
  āsayanti nissayanti etthāti āsayo, micchādiṭṭhiyā sammādiṭṭhiyā vā
  kāmādīhi nekkhammādīhi vā paribhāvitassa cittasantānassetaṁ adhivacanaṁ.
  Sattasantāne anusenti anupavattantīti anusayā, thāmagatānaṁ kāmarāgādīnaṁ etaṁ
  adhivacanaṁ. Āsayo ca anusayo ca āsayānusayo. Jātiggahaṇena ca

  *  *  *  *  *  *
  Footnote: 1 pa.sū. 1/346, sā. pa. 2/50, mano. pū. 3/325, abhi.A. 2/425, udāna.
  A. 430 2 Maṃū. 12/146-62/105-26 3 saṁṇi. 16/34/58
  4 abhi.A. 2/426 5 saṁ.kha. 17/161/153 6 chaṂa. satrayogena
-------------------------------------------------
[page 054]
  Dvandasamāsavasena ca ekavacanaṁ veditabbaṁ. Yasmā caritādhimuttiyo āsayānusayasaṅgahitā,
  tasmā uddese caritādhimuttīsu ñāṇāni āsayānusayañāṇeneva saṅgahetvā
  "āsayānusaye ñāṇan"ti vuttaṁ.
       Yamakapāṭihīre ñāṇanti ettha aggikkhandhaudakadhārādīnaṁ apubbaṁ
  acarimaṁ sakiṁyeva pavattito yamakaṁ, assaddhiyādīnaṁ paṭipakkhadhammānaṁ haraṇato
  pāṭihīraṁ, yamakañca taṁ pāṭihīrañcāti yamakapāṭihīraṁ.
       Mahākaruṇāsamāpattiyā ñāṇanti ettha paradukkhe sati sādhūnaṁ
  hadayakampanaṁ karotīti karuṇā, kināti vā paradukkhaṁ hiṁsati vināsetīti karuṇā,
  kirīyati vā dukkhitesu pharaṇavasena pasārīyatīti karuṇā, pharaṇakammavasena
  kammaguṇavasena ca mahatī karuṇā mahākaruṇā, samāpajjanti etaṁ mahākāruṇikāti
  samāpatti, mahākaruṇā ca sā samāpatti cāti mahākaruṇāsamāpatti, tassaṁ
  mahākaruṇāsamāpattiyaṁ. Taṁ sampayuttaṁ vā ñāṇaṁ.
       Sabbaññutaññāṇaṁ anāvaraṇañāṇanti ettha pañcaneyyapathappabhedaṁ
  sabbaṁ aññāsīti sabbaññū, tassa bhāvo sabbaññutā, sabbaññutā eva
  ñāṇaṁ sabbaññutaññāṇaṁ. Sabbaññutaññāṇanti vattabbe rassaṁ katvā
  sabbaññutaññāṇanti 1- vuttaṁ. Saṅkhatāsaṅkhatādibhedā sabbadhammā hi saṅkhāro vikāro
  lakkhaṇaṁ nibbānaṁ paññattīti pañceva neyyapathā honti. Āvajjanapaṭibaddhattā eva hi
  natthi etassa āvaraṇanti tadeva anāvaraṇañāṇanti vuccati. 2-
       Sabbattha asaṅgamappaṭihatamanāvaraṇañāṇanti ettha atītānāgatapaccuppannesu
  asaṅgaṁ saṅgavirahitaṁ appaṭihataṁ paṭipakkhavirahitaṁ hutvā pavattaṁ āvaraṇavirahitaṁ ñāṇaṁ.
       Anāgatampi ādisatīti:-
          "imasmiṁ bhaddake kappe tayo āsiṁsu nāyakā
           ahametarahi sambuddho metteyyo cāpi hessatī"ti ca

  *  *  *  *  *  *
  Footnote: 1 chaṂa. sabbaññutā eva ñāṇaṁ sabbaññutāñāṇanti vattabbe sabbaññutaññāṇanti
  2 paṭisaṁ. A. 1/64
-------------------------------------------------
[page 055]
             "asītivassasahassāyukesu Bhikkhave manussesu metteyyo
          nāma bhagavā loke uppajjissati arahaṁ sammāsambuddho
          vijjācaraṇasampanno"ti ca 1-:-
             "atha kho bhikkhave saṅkho nāma rājā yo so yūpo raññā
          mahāpanādena kārāpito, taṁ yūpaṁ ussāpetvā ajjhāvasitvā
          dhaṁsetvā 2- vissajjitvā samaṇabrāhmaṇakapaṇaddhikavaṇibbakayācakānaṁ
          dānaṁ datvā metteyyassa bhagavato arahato sammāsambuddhassa
          santike kesamassuṁ ohāretvā kāsāyāni vatthāni acchādetvā
          agārasmā anagāriyaṁ pabbajissatī"ti ca:-
             "anāgate aṭṭhissaro nāma paccekasambuddho bhavissatī"ti ca,
       "sumanissaro nāma paccekasambuddho 3- bhavissatī"ti ca ādinā nayena
  devadattādīnaṁ anāgataṁ ācikkhati. Paccuppannampi ādisatīti idaṁ pākaṭameva.
       [82] Vibhūtarūpasaññissāti samatikkantarūpasaññissa. Sabbakāyappahāyinoti
  tadaṅgavikkhambhanavasena sabbarūpakāyappahāyino, pahīnarūpabhavapaṭisandhikassāti
  adhippāyo. Natthi kiñcīti passatoti viññāṇābhāvadassanena "natthi kiñcī"ti
  passato, ākiñcaññāyatanalābhinoti vuttaṁ hoti. Ñāṇaṁ sakkānupucchāmīti
  sakkāti bhagavantaṁ ālapanto āha. Tassa puggalassa ñāṇaṁ pucchāmi, kīdisaṁ 4-
  icchitabbanti. Kathaṁ neyyoti kathañca, so netabbo, kathamassa uttariñāṇaṁ
  uppādetabbanti.
       Katamā rūpasaññāti ettha rūpasaññāti saññāsīsena vuttaṁ
  rūpāvacarajjhānañceva tadālambanañca. Rūpāvacarajjhānampi hi rūpanti vuccati
  "rūpī rūpāni passatī"tiādīsu. 5- Tassa ārammaṇampi "bahiddhā rūpāni passati
  suvaṇṇadubbaṇṇānī"tiādīsu. 6- Tasmā idha rūpe saññā rūpasaññāti evaṁ

  *  *  *  *  *  *
  Footnote: 1 dī. pā. 11/106/64 2 chaṂa. taṁ datvā 3 Ma. sumaniscaro nāma paccekabuddho
  4 ka. pucchāmīti kathaṁ 5 abhi.saṅ. 34/248/76. paṭisaṁ. 31/209/250
  6 abhi.saṅ. 34/224/69
-------------------------------------------------
[page 056]
  Saññāsīsena rūpāvacarajjhānassetaṁ adhivacanaṁ. Rūpaṁ saññā assāti rūpasaññā, rūpamassa
  nāmanti vuttaṁ hoti. Evaṁ paṭhavīkasiṇādibhedasasa tadārammaṇassa cetaṁ adhivacananti
  veditabbaṁ. Idha pana kusalavipākakiriyāvasena pañcadasajhānasaṅkhātā rūpasaññā eva
  adhippetā. Rūpāvacarasamāpattiṁ samāpannassa vāti rūpāvacarakusalajjhānasamāpattiṁ
  samāpannassa. Upapannassa vāti vipākajjhānavasena tasmiṁ bhave upapannassa.
  Diṭṭhadhammasukhavihārissa vāti imasmiṁyeva attabhāve kiriyajjhānaṁ samāpajjitvā
  sukhaṁ uppādetvā viharantassa. Arūpasamāpattiyoti ākāsānañcāyatanādīni.
  Paṭiladdhassāti uppādetvā ṭhitassa. Rūpasaññā vibhūtā hontīti rūpasaññā apagatā
  honti. Vigatāti vināsitā. "abhāvitā"tipi 1- Pāṭho, sundaro.
       Tadaṅgasamatikkamāti tadaṅgappahānavasena atikkamena. Vikkhambhanappahānena
  pahīnoti arūpajjhānapaṭilābhena vikkhambhanena pahīno. Tassa rūpakāyoti tassa
  arūpasamāpattilābhino arūpapuggalassa 2- rūpāvacarakāyo.
       Ākiñcaññāyatananti ettha nāssa kiñcananti akiñcanaṁ, antamaso
  bhaṅgamattampi assa avasiṭṭhaṁ natthīti vuttaṁ hoti. Akiñcanassa bhāvo ākiñcaññaṁ,
  ākāsānañcāyatanaviññāṇāpagamassetaṁ adhivacanaṁ, taṁ ākiñcaññaṁ adhiṭṭhānaṭṭhena
  imissā saññāya āyatananti ākiñcaññāyatanaṁ, ākāse pavattitaviññāṇā-
  pagamārammaṇassa jhānassetaṁ adhivacanaṁ. Viññāṇañcāyatanasamāpattiṁ sato
  samāpajjitvāti taṁ viññāṇañcāyatanaṁ satokārī hutvā samāpajjitvā. Sato
  vuṭṭhahitvāti satokārī hutvā tāya samāpattiyā vuṭṭhāya. Taññeva viññāṇanti
  taṁ ākāse pavattitaṁ mahaggataviññāṇaṁ. Abhāvetīti vināseti. Vibhāvetīti
  vividhā vināseti. 3- Antaradhāpetīti adassanaṁ gameti.
       Kathaṁ so netabboti so puggalo kena pakārena jānitabbo.
  Vinetabboti nānāvidhena jānitabbo. Anunetabboti punappunaṁ cittena kathaṁ
  gamayitabbo.

  *  *  *  *  *  *
  Footnote: 1 ka. vibhāvitātipi 2 ka. puggalassa 3 Sī. viddhaṁseti, chaṂa. nāseti
-------------------------------------------------
[page 057]
       [83] Athassa bhagavā tādise puggale attano appaṭihatañāṇattaṁ
  pakāsetvā taṁ ñāṇaṁ byākātuṁ gāthamāha. Tattha viññāṇaṭṭhitiyo sabbā,
  abhijānaṁ tathāgatoti abhisaṅkhāravasena catasso paṭisandhivasena sattāti evaṁ
  sabbā viññāṇaṭṭhitiyo abhijānanto tathāgato, tiṭṭhantamenaṁ jānātīti
  kammābhisaṅkhāravasena 1- tiṭṭhantametaṁ 2- puggalaṁ jānāti "āyatiṁ ayaṁ evaṁgatiko
  bhavissatī"ti dhimuttanti ākiñcaññāyatanādīsu adhimuttaṁ. Tapparāyananti tammayaṁ.
       Viññāṇaṭṭhitiyoti paṭisandhiviññāṇassa ṭhānāni saviññāṇakā khandhā
  eva. Tattha seyyathāpīti nidassanatthe nipāto yathā manussāti attho.
  Aparimāṇesupi hi cakkavāḷesu aparimāṇānaṁ manussānaṁ vaṇṇasaṇṭhānādivasena dvepi
  ekasadisā natthi. Yepi hi katthaci yamakabhātaro vaṇṇena vā saṇṭhānena vā sadisā
  honti. Tepi ālokitavilokitādīhi visadisāva honti. Tasmā "nānattakāyā"ti
  vuttā. Paṭisandhisaññā pana nesaṁ tihetukāpi duhetukāpi ahetukāpi hoti.
  Tasmā "nānattasaññino"ti vuttā. Ekacce ca devāti cha kāmāvacaradevā.
  Tesu hi kesañci kāyo nīlo hoti, kesañci pītakādivaṇṇo. Saññā pana nesaṁ tihetukāpi
  duhetukāpi hoti, ahetukā na hoti. Ekacce ca vinipātikāti catuapāyavinimuttā
  punabbasumātā yakkhinī piyaṅkaramātā phussamittā 3- dhammaguttāti 4- evamādayo
  aññe ca vemānikā petā. Etesaṁ hi odātakāḷamaṅguracchavisāmavaṇṇādivasena ceva
  kisathūlarassadīghavasena ca kāyo nānā hoti, manussānaṁ viya tihetukaduhetukāhetukavasena
  saññāpi. Te pana devā viya na mahesakkhā. Kapaṇamanussā viya appesakkhā
  dullabhaghāsacchādanā dukkhapīḷitā viharanti. Ekacce kāḷapakkhe dukkhitā juṇhapakkhe
  sukhitā honti, tasmā sukhasamussayato vinipatitattā vinipātikāti vuttā. Ye
  panettha tihetukā, tesaṁ dhammābhisamayopi hoti piyaṅkaramātādīnaṁ viya.
       Brahmakāyikāti brahmapārisajjabrahmapurohitamahābrahmāno. Paṭhamābhinibbattāti
  te sabbepi paṭhamajjhānena nibbattā. Brahmapārisajjā pana

  *  *  *  *  *  *
  Footnote: 1 ka. kammābhijānavasena 2 chaṂa. tiṭṭhametaṁ 3 ka. pussa.... 4 ka. dhammabhūtāti
-------------------------------------------------
[page 058]
  Parittena. Brahmapurohitā majjhimena, kāyova 1- nesaṁ vipphārikataro hoti.
  Mahābrahmāno paṇītena, kāyo pana nesaṁ ativipphārikataro hoti. Iti te
  kāyassa nānattā, paṭhamajjhānavasena saññāya ekattā nānattakāyā
  ekattasaññinoti vuttā. Yathā ca te, evaṁ catūsu apāyesu sattā. Nirayesu
  hi kesañci gāvutaṁ, kesañci aḍḍhayojanaṁ, kesañci tigāvutaṁ attabhāvo hoti,
  devadattassa pana yojanasatiko jāto. Tiracchānesupi keci khuddakā honti,
  keci mahantā. Pettivisayesupi keci saṭṭhihatthā, keci asītihatthā honti, keci
  suvaṇṇā, keci dubbaṇṇā. Tathā kālakañcikā asuRā. Apicettha dīghapiṭṭhikapetā
  nāma saṭṭhiyojanikāpi honti. Saññā pana sabbesampi akusalavipākāhetukāva
  hoti. Iti āpāyikāpi nānattakāyā ekattasaññinoti saṅkhaṁ gacchanti.
       Ābhassarāti daṇḍaukkāya acci viya etesaṁ sarīrato ābhā chijjitvā
  chijjitvā patantī viya sarati visaratīti ābhassaRā. Tesu pañcakanaye dutiyatatiyajhānadvayaṁ
  parittaṁ bhāvetvā upapannā parittābhā nāma honti. Majjhimaṁ bhāvetvā
  upapannā appamāṇābhā nāma honti. Paṇītaṁ bhāvetvā upapannā ābhassarā
  nāma honti. Idha pana ukkaṭṭhaparicchedavasena sabbeva gahitā. Sabbesaṁ
  hi tesaṁ kāyo ekavipphārova hoti, saññā pana avitakkavicāramattā ca
  avitakkāvicārā cāti nānā.
       Subhakiṇhāti subhena vokiṇṇā, vikiṇṇā. 2- Subhena sarīrappabhāvaṇṇena
  ekagghanāti attho. Etesaṁ hi na ābhassarānaṁ viya chijjitvā chijjitvā ābhā
  gacchatīti. Catukkanaye tatiyassa pañcakanaye catutthassa 3- parittamajjhimappaṇītassa
  jhānassa vasena parittasubhāppamāṇasubhasubhakiṇhā nāma hutvā nibbattanti.
  Iti sabbepi te ekattakāyā ceva catutthajjhānasaññāya ekattasaññino
  cāti veditabbā. Vehapphalāpi catutthaviññāṇaṭṭhitimeva bhajanti. Asaññasattā
  viññāṇābhāvā ettha saṅgahaṁ na gacchanti, sattāvāsesu pana gacchanti.

  *  *  *  *  *  *
  Footnote: 1 ka. kāyo ca 2 chaṂa. ayaṁ pāṭho na dissati 3 chaṂa. catukkassa
-------------------------------------------------
[page 059]
       Suddhāvāsā vivaṭṭapakkhe ṭhitā, na sabbakālikā, kappasatasahassampi
  asaṅkhyeyyampi buddhasuññe loke na uppajjanti. Soḷasakappasahassabbhantare
  buddhesu uppannesuyeva uppajjanti. Dhammacakkappavattissa 1- bhagavato
  khandhāvārasadisā honti. Tasmā neva viññāṇaṭṭhitiṁ, na ca sattāvāsaṁ bhajanti.
  Mahāsivatthero pana "na kho pana so sāriputta āvāso sulabharūpo, mayā
  anavuṭṭhapubbo iminā dīghena addhunā aññatra suddhāvāsehi devehīti
  iminā suttena 2- suddhāvāsāpi catutthaviññāṇaṭṭhitiṁ catutthasattāvāsañca bhajantī"ti
  vadati, taṁ appaṭibāhitattā suttassa anuññātaṁ. 3-
       Sabbaso rūpasaññānaṁ samatikkamāti ettha sabbasoti sabbākārena, sabbāsaṁ vā
  anavasesānanti attho. Rūpasaññānanti saññāsīsena vuttarūpāvacarajjhānānañceva
  tadārammaṇānañca. Rūpāvacarajjhānampi hi rūpanti vuccati "rūpī rūpāni
  passatī"tiādīsu. 4- Tassa ārammaṇampi "bahiddhā rūpāni passati
  suvaṇṇadubbaṇṇānī"tiādīsu. 5- Tasmā idha "rūpe saññā rūpasaññā"ti evaṁ
  saññāsīsena vuttarūpāvacarajjhānassetaṁ adhivacanaṁ. Rūpaṁ saññā assāti rūpasaññā,
  rūpamassa nāmanti vuttaṁ hoti. Evaṁ paṭhavīkasiṇādibhedassa tadārammaṇassa cetaṁ
  adhivacananti veditabbaṁ.
       Samatikkamāti virāgā nirodhā ca. Kiṁ vuttaṁ hoti? etāsaṁ kusalavipākakiriyāvasena
  Pañcadasannaṁ jhānasaṅkhātānaṁ rūpasaññānaṁ etesañca paṭhavīkasiṇādivasena aṭṭhannaṁ
  ārammaṇasaṅkhātānaṁ rūpasaññānaṁ sabbākārena anavasesānaṁ vā virāgā ca nirodhā ca
  virāgahetu ceva nirodhahetu ca ākāsānañcāyatanaṁ upasampajja viharati. Na hi sakkā
  sabbaso anatikkantarūpasaññena etaṁ upasampajja viharitunti. Tattha yasmā ārammaṇe
  avirattassa saññāsamatikkamo na hoti, samatikkantāsu ca saññāsu ārammaṇaṁ
  samatikkantameva hoti. Tasmā ārammaṇasamatikkamaṁ avatvā:-

  *  *  *  *  *  *
  Footnote: 1 vi. mahā. 4/10-24/10-20, saṁ. mahā. 19/1081/367-70, khu.
  paṭi. 31/39-41/372-77 2 Maṃū. 12/160/124
  3 mano. pū. 3/182, paṭisaṁ.A. 1/123
  4 abhi.saṁ. 34/248/76, paṭisaṁ. 31/209/250 5 abhisaṁ. 34/224/69
-------------------------------------------------
[page 060]
               "tattha Katamā rūpasaññā? rūpāvacarasamāpattiṁ samāpannassa
            vā upapannassa vā diṭṭhadhammasukhavihārissa vā saññā
            sañjānanā sañjānitattaṁ, imā vuccanti rūpasaññāyo. Imā
            rūpasaññāyo atikkanto hoti vītikkanto samatikkanto, tena
            vuccati sabbaso rūpasaññānaṁ samatikkamā"ti
  evaṁ vibhaṅge 1- saññānaṁyeva samatikkamo vutto. Yasmā pana ārammaṇasamatikkameneva 2-
  pattabbā etā samāpattiyo, na ekasmiṁyeva ārammaṇe paṭhamajjhānādīni viya,
  tasmā ayaṁ ārammaṇasamatikkamavasenāpi atthavaṇṇanā katāti veditabbā.
       Paṭighasaññānaṁ atthaṅgamāti cakkhvādīnaṁ vatthūnaṁ rūpādīnañca ārammaṇānaṁ
  paṭighātena uppannā saññā paṭighasaññā, rūpasaññādīnaṁ etaṁ adhivacanaṁ.
  Yathāha "tattha katamā paṭighasaññā? rūpasaññā saddasaññā gandhasaññā
  Rasasaññā phoṭṭhabbasaññā, imā vuccanti paṭighasaññāyo"ti. 1- Tāsaṁ kusalavipākānaṁ
  pañcannaṁ akusalavipākānaṁ pañcannanti sabbaso dasannaṁ paṭighasaññānaṁ atthaṅgamā
  pahānā asamuppādā, appavattiṁ katvāti vuttaṁ hoti.
       Kāmañcetā paṭhamajjhānādīni samāpannassāpi na santi, na hi tasmiṁ
  samaye pañcadvāravasena cittaṁ pavattati, evaṁ santepi aññattha pahīnānaṁ
  sukhadukkhānaṁ catutthajjhāne viya sakkāyadiṭṭhiādīnaṁ tatiyamagge viya ca imasmiṁyeva
  jhāne ussāhajananatthaṁ imassa jhānassa pasaṁsāvasena etāsaṁ ettha vacanaṁ
  veditabbaṁ. Atha vā:- kiñcāpi tā rūpāvacarasamāpannassa na santi, atha kho na
  pahīnattā na santi, na hi rūpavirāgāya rūpāvacarabhāvanā pavattati, 3- rūpāyattā
  ca etāya 4- pavatti, ayampana bhāvanā rūpavirāgāya pavattati, 3- tasmā tā ettha
  "pahīnā"ti vattuṁ vaṭṭati. Na kevalañca vattuṁ, ekaṁseneva evaṁ dhāretumpi
  vaṭṭati. Tāsaṁ hi ito pubbe appahīnattāyeva "paṭhamajjhānaṁ samāpannassa
  saddo kaṇṭako"ti 5- vutto bhagavatā. Idha ca pahīnattāyeva arūpasamāpattīnaṁ

  *  *  *  *  *  *
  Footnote: 1 abhi. vi. 35/602/316 2 chaṂa.....samatikkamena 3. chaṂa. saṁvattati
  4. chaṂa. etāsaṁ 5 aṅ. dasaka. 24/72/107-8
-------------------------------------------------
[page 061]
  Āneñjatā santavimokkhatā ca vuttā "āḷāro ca kālāmo arūpasamāpanno
  pañcamattāni sakaṭasatāni nissāya nissāya atikkantāni neva addasa, na ca
  saddaṁ assosī"ti. 1-
       Nānattasaññānaṁ amanasikārāti nānatte vā gocare pavattānaṁ saññānaṁ,
  nānattānaṁ vā saññānaṁ. Yasmā hi etā:-
            "tattha katamā nānattasaññā? asamāpannassa manodhātusamaṅgissa
         vā manoviññāṇadhātusamaṅgissa vā saññā sañjānanā sañjānitattaṁ,
         imā vuccanti nānattasaññāyo"ti
  evaṁ vibhaṅge 2- vibhajitvā vuttāva idha adhippetā asamāpannassa manodhātu-
  manoviññāṇadhātusaṅgahitā saññā rūpasaddādibhede nānatte nānāsabhāve gocare
  pavattanti. Yasmā cetā aṭṭha kāmāvacarakusalasaññā dvādasa akusalasaññā ekādasa
  kāmāvacarakusalavipākasaññā dve akusalavipākasaññā ekādasa kāmāvacarakiriyasaññāti
  evaṁ catucattālīsampi saññā nānattā nānāsabhāvā aññamaññaṁ asadisā,
  tasmā "nānattasaññā"ti vuttā. Tāsaṁ sabbaso nānattasaññānaṁ amanasikārā
  anāvajjanā asamannāhārā apaccavekkhaṇā. Yasmā tā nāvajjati na manasikaroti
  na paccavekkhati, tasmāti vuttaṁ hoti.
       Yasmā cettha purimā rūpasaññā paṭighasaññā ca iminā jhānena nibbatte
  bhavepi na vijjanti, pageva tasmiṁ bhave imaṁ jhānaṁ upasampajja viharaṇakāle, tasmā
  tāsaṁ "samatikkamā atthaṅgamā"ti dvedhāpi abhāvoyeva vutto. Nānattasaññāsu
  pana yasmā aṭṭha kāmāvacarakusalasaññā nava kiriyasaññā dasa akusalasaññāti
  imā sattavīsati saññā iminā jhānena nibbatte bhave vijjanti, tasmā tāsaṁ
  "amanasikārā"ti vuttanti veditabbaṁ. Tatrāpi hi imaṁ jhānaṁ upasampajja
  viharanto tāsaṁ amanasikārāyeva upasampajja viharati, tā pana manasikaronto
  asamāpanno hotīti. Saṅkhepato cettha "rūpasaññānaṁ samatikkamā"ti iminā

  *  *  *  *  *  *
  Footnote: 1 dī. mahā. 10/192/115 2 abhi. vi. 35/604/317
-------------------------------------------------
[page 062]
  Sabbarūpāvacaradhammānaṁ pahānaṁ vuttaṁ. "paṭighasaññānaṁ Atthaṅgamā nānattasaññānaṁ
  amanasikārā"ti iminā sabbesaṁ kāmāvacaracittacetasikānañca pahānaṁ amanasikāro
  ca vuttoti veditabbo.
       Iti bhagavā paṇṇarasannaṁ rūpasaññānaṁ samatikkamena dasannaṁ paṭighasañañānaṁ
  atthaṅgamena catucattālīsāya nānattasaññānaṁ amanasikārenāti tīhi padehi
  ākāsānañcāyatanasamāpattiyā vaṇṇaṁ kathesi. Kiṁkāraṇāti ce? sotūnaṁ
  ussāhajananatthañceva palobhanatthañca. Sace hi keci apaṇḍitā vadeyyuṁ "satthā
  ākāsānañcāyatanasamāpattiṁ nibbattethāti vadati, ko nu kho etāya nibbattitāya
  attho, ko ānisaṁso"ti. "te Evaṁ vattuṁ mā labhantū"ti imehi ākārehi
  samāpattiyā vaṇṇaṁ kathesi. Tañhi nesaṁ sutvā evaṁ bhavissati "evaṁ santā
   kira ayaṁ samāpatti evaṁpaṇītā, nibbattessāma nan"ti, athassā nibbattanatthāya
  ussāhaṁ karissantīti.
       Palobhanatthañcāpi tesaṁ etissā vaṇṇaṁ kathesi visakaṇṭakavāṇijo viya,
  visakaṇṭakavāṇijo nāma guḷavāṇijo vuccati. So kira guḷaphāṇitakhaṇḍasakkarādīni
  sakaṭenādāya paccantagāmaṁ gantvā "visakaṇṭakaṁ gaṇhatha, visakaṇṭakaṁ
  gaṇhathā"ti ugghosesi. Taṁ sutvā gāmikā "visaṁ nāma kakkhaḷaṁ. Yo naṁ
  khādati, so marati, kaṇṭakopi, vijjhitvā māreti, ubhopete kakkhaḷā, 1- ko
  ettha ānisaṁso"ti gehadvārāni thakesuṁ, dārake ca palāpesuṁ. Taṁ disvā
  vāṇijo "avohārakusalā ime gāmikā, handa ne upāyena gaṇhāpemī"ti
  "atimadhuraṁ gaṇhatha, atimadhuraṁ 2- gaṇhatha, guḷaṁ phāṇitaṁ sakkaraṁ samagghaṁ 3- labbhati,
  kūṭamāsakakūṭakahāpaṇādīhipi labbhatī"ti ugghosesi. Taṁ sutvā gāmikā haṭṭhapahaṭṭhā
  nikkhantā bahumpi mūlaṁ datvā gahesuṁ.
       Tattha vāṇijassa "visakaṇḍakaṁ gaṇhathā"ti ugghosanaṁ viya bhagavato
  "ākāsānañcāyatanasamāpattiṁ nibbattethā"ti vacanaṁ. "ubhopete Kakkhaḷā,
  ko ettha ānisaṁso"ti gāmikānaṁ cintanaṁ viya "bhagavā `ākāsānañcāyatanaṁ

  *  *  *  *  *  *
  Footnote: 1 ka. ugghosate kakkhaḷā, evamuparipi 2 chaṂa. atisāduṁ 3 Sī. mahagghaṁ
-------------------------------------------------
[page 063]
  Nibbattethā'ti āha, ko nu kho ettha ānisaṁso, nāssa guṇaṁ jānāmā"ti
  sotūnaṁ cintanaṁ. Athassa vāṇijassa "atimadhuraṁ gaṇhathā"tiādivacanaṁ viya bhagavato
  rūpasaññāsamatikkamanādikaṁ ānisaṁsappakāsanaṁ. Idaṁ hi sutvā te bahumpi mūlaṁ
  datvā gāmikā viya guḷaṁ "iminā ānisaṁsena palobhitacittā mahantampi ussāhaṁ
  katvā imaṁ samāpattiṁ nibbattessantī"ti ussāhajananatthaṁ palobhanatthañca
  kathesi.
       Ākāsānañcāyatanūpagāti ettha nāssa antoti anantaṁ, ākāsaṁ
  anantaṁ ākāsānantaṁ, ākāsānantaṁ eva ākāsānañcaṁ, taṁ ākāsānañcaṁ
  adhiṭṭhānaṭṭhena āyatanamassa sasampayuttadhammassa jhānassa devānaṁ devāyatanamivāti
  ākāsānañcāyatanaṁ. Kasiṇugghātimākāsassetaṁ adhivacanaṁ. Tattha jhānaṁ nibbattetvā
  paṭisandhivasena ākāsānañcāyatanabhavaṁ upagatā ākāsānañcāyatanūpagā. Ito
  paresu visesamattameva vaṇṇayissāMa. 1-
       Ākāsānañcāyatanaṁ samatikkammāti ettha tāva pubbe vuttanayeneva 2-
  ākāsānañcaṁ āyatanamassa adhiṭṭhānaṭṭhenāti jhānampi ākāsānañcāyatanaṁ.
  Vuttanayeneva ārammaṇampi. Evametaṁ jhānañca ārammaṇañcāti ubhayampi
  appavattikaraṇena ca amanasikaraṇena ca samatikkamitvāva yasmā idaṁ
  viññāṇañcāyatanaṁ upasampajja viharitabbaṁ, tasmā ubhayampetaṁ ekajjhaṁ katvā
  "ākāsānañcāyatanaṁ samatikkammā"ti idaṁ vuttanti veditabbaṁ.
       Viññāṇañcāyatanūpagāti ettha pana "anantan"ti manasikātabbavasena
  nāssa antoti anantaṁ, anantameva ānañcaṁ, viññāṇaṁ ānañcaṁ
  "viññāṇānañcan"ti avatvā "viññāṇañcan"ti vuttaṁ. Ayaṁ hettha ruḷhīsaddo.
  Tadeva viññāṇañcaṁ adhiṭṭhānaṭṭhena āyatananti viññāṇañcāyatanaṁ. Tattha
  jhānaṁ nibbattetvā viññāṇañcāyatanabhavaṁ upagatāti 3- viññāṇañcāyatanūpagā.
       Viññāṇañcāyatanaṁ samatikkammāti etthāpi pubbe vuttanayeneva
  viññāṇañcaṁ āyatanamassa adhiṭṭhānaṭṭhenāti jhānampi viññāṇañcāyatanaṁ,

  *  *  *  *  *  *
  Footnote: 1 abhi.A. 1/255 2 chaṂa. vuttanayena 3 chaṂa. upagatā
-------------------------------------------------
[page 064]
  Vuttanayeneva ca ārammaṇampi. Evametaṁ jhānañca ārammaṇañcāti ubhayampi
  appavattikaraṇena ca amanasikaraṇena ca samatikkamitvāva yasmā idaṁ
  ākiñcaññāyatanaṁ upasampajja viharitabbaṁ, tasmā ubhayampetaṁ ekajjhaṁ katvā
  "viññāṇañcāyatanaṁ samatikkammā"ti idaṁ vuttanti veditabbaṁ.
       Ākiñcaññāyatanūpagāti ettha pana nāssa kiñcananti akiñcanaṁ,
  antamaso bhaṅgamattampi assa avasiṭṭhaṁ natthīti vuttaṁ hoti. Akiñcanassa bhāvo
  ākiñcaññaṁ, ākāsānañcāyatanaviññāṇāpagamassetaṁ adhivacanaṁ. Taṁ ākiñcaññaṁ
  adhiṭṭhānaṭṭhena āyatananti ākiñcaññāyatanaṁ. Tattha jhānaṁ nibbattetvā
  ākiñcaññāyatanabhavaṁ upagatā ākiñcaññāyatanūpagā. Ayaṁ sattamaviññāṇaṭṭhitīti
  imaṁ sattamaṁ paṭisandhiviññāṇassa ṭhānaṁ jānāti. Nevasaññānāsaññāyatanaṁ
  yatheva saññāya, evaṁ viññāṇassāpi sukhumattā neva viññāṇaṁ nāviññāṇaṁ,
  tasmā viññāṇaṭṭhitīsu na vuttaṁ.
       Abhūtanti abhūtatthaṁ "rūpaṁ attā"tiādivacanaṁ. Taṁ vipallāsabhāvato atacchaṁ.
  Diṭṭhinissayato anatthasañhitaṁ. Atha vā abhūtanti asantaṁ avijjamānaṁ.
  Acorasseva "idante corikāya ābhataṁ, na idaṁ tuyhaṁ ghare dhanan"tiādivacanaṁ.
  Atacchanti atathākāraṁ aññathākāraṁ 1- aññathā santaṁ. Anatthasañhitanti na
  idhalokatthaṁ vā paralokatthaṁ vā nissitaṁ. Na taṁ tathāgato byākarotīti taṁ aniyyānikakathaṁ
  tathāgato na katheti. Bhūtaṁ tacchaṁ atthasañhitanti rājakathāditiracchānakathaṁ. Bhūtaṁ tacchaṁ
  atthasañhitanti ariyasaccasannissitaṁ. Tatra kālaññū tathāgato hotīti tasmiṁ
  tatiyabyākaraṇe tassa pañhassa byākaraṇatthāya tathāgato kālaññū hoti. Mahājanassa
  adānakālaṁ gahaṇakālaṁ jānitvā sahetukaṁ sakāraṇaṁ katvā yuttapattakāleyeva byākarotīti
  attho.
       Yuttapattakāle vadatīti kālavādī. Bhūtaṁ sabhāvaṁ vadatīti bhūtavādī.
  Paramatthaṁ nibbānaṁ vadatīti. Atthavādī. Maggaphaladhammaṁ vadatīti dhammavādī.
  Saṁvarādivinayaṁ vadatīti vinayavādī. Tattha diṭṭhanti aparimāṇāsu lokadhātūsu

  *  *  *  *  *  *
  Footnote: 1 chaṂa. ayaṁ pāṭho na dissati
-------------------------------------------------
[page 065]
  Aparimāṇānaṁ sattānaṁ cakkhudvāresu āpāthaṁ āgacchantaṁ rūpārammaṇaṁ nāma
  atthi, taṁ sabbākārato jānāti passati. Evaṁ jānatā passatā ca tena
  taṁ iṭṭhāniṭṭhādivasena vā diṭṭhasutamutaviññātesu labbhamānakapadavasena vā
  "katamantaṁ rūpaṁ rūpāyatanaṁ? yaṁ rūpaṁ catunnaṁ mahābhūtānaṁ upādāya vaṇṇanibhā
  sanidassanaṁ sappaṭighaṁ nīlaṁ pītakan"tiādinā 1- nayena anekehi nāmehi terasahi
  vārehi dvipaññāsāya nayehi vibhajjamānaṁ tathameva hoti vitathaṁ natthi. Esa
  nayo sotadvārādīsupi. Āpāthamāgacchantesu saddādīsu tesaṁ vividhaṁ dassetuṁ
  "diṭṭhaṁ sutan"tiādimāha. 2- Tattha diṭṭhanti rūpāyatanaṁ. Sutanti saddāyatanaṁ.
  Mutanti patvā gahetabbato gandhāyatanaṁ rasāyatanaṁ phoṭṭhabbāyatanaṁ, viññātanti
  sukhadukkhādidhammārammaṇaṁ. Pattanti pariyesitvā vā apariyesitvā vā pattaṁ.
  Pariyesitanti pattaṁ vā appattaṁ vā pariyesitaṁ. Anuvicaritaṁ manasāti cittena
  anusañcaritaṁ.
       Tathāgatena abhisambuddhanti iminā etaṁ 3- dasseti:- yañhi aparimāṇāsu
  lokadhātūsu imassa sadevakassa lokassa nīlaṁ pītakantiādi rūpārammaṇaṁ
  cakkhudvāre āpāthaṁ āgacchati, "ayaṁ satto imasmiṁ khaṇe imaṁ nāma
  rūpārammaṇaṁ disvā sumano vā dummano vā majjhatto vā jāto"ti sabbaṁ
  taṁ tathāgatassa eva abhisambuddhaṁ. Tathā yaṁ aparimāṇāsu lokadhātūsu imassa
  sadevakassa lokassa bherisaddo mudiṅgasaddotiādi saddārammaṇaṁ sotadvāre
  āpāthaṁ āgacchati, mūlagandho tacagandhotiādi gandhārammaṇaṁ ghānadvāre āpāthaṁ
  āgacchati, mūlaraso khandharasotiādi rasārammaṇaṁ jivhādvāre āpāthaṁ āgacchati,
  kakkhaḷaṁ mudukantiādi paṭhavīdhātutejodhātuvāyodhātubhedaṁ phoṭṭhabbārammaṇaṁ
  kāyadvāre āpāthaṁ āgacchati, "ayaṁ satto imasmiṁ khaṇe imaṁ nāma
  phoṭṭhabbārammaṇaṁ phusitvā sumano vā dummano vā majjhatto vā jāto"ti
  sabbaṁ taṁ tathāgatassa eva 4- abhisambuddhaṁ. Tathā yaṁ aparimāṇāsu lokadhātūsu
  imassa sadevakassa lokassa sukhadukkhādibhedaṁ dhammārammaṇaṁ manodvārassa āpāthaṁ

  *  *  *  *  *  *
  Footnote: 1 abhi. saṅ. 34/618/189 2 chaṂa. diṭṭhaṁ sutanti āha 3 Ma. evaṁ 4 chaṂa. evaṁ
-------------------------------------------------
[page 066]
  Āgacchati, "ayaṁ satto imasmiṁ khaṇe imaṁ nāma dhammārammaṇaṁ vijānitvā
  sumano vā dummano vā majjhatto vā jāto"ti sabbaṁ taṁ tathāgatassa eva 1-
  abhisambuddhaṁ.
       Yañhi cunda imesaṁ sattānaṁ diṭṭhaṁ sutaṁ mutaṁ viññātaṁ, tattha
  tathāgatena adiṭṭhaṁ vā asutaṁ vā amutaṁ vā aviññātaṁ vā natthi, imassa
  pana mahājanassa pariyesitvā apattampi atthi, apariyesitvā apattampi atthi,
  pariyesitvā pattampi atthi, apariyesitvā pattampi atthi, sabbampi tathāgatassa
  appattaṁ 2- nāma natthi ñāṇena asacchikataṁ. Tasmā tathāgatoti vuccatīti yaṁ
  yathā lokena gataṁ, tassa tatheva gatattā tathāgatoti vuccatīti. Pāḷiyaṁ pana
  "abhisambuddhan"ti vuttaṁ, taṁ gatasaddena ekatthaṁ. Iminā nayena sabbavāresu
  tathāgatoti nigamassa 3- attho veditabbo. 4-
              "yañca Cunda rattiṁ tathāgato anuttaraṁ sammāsambodhiṁ
         abhisambujjhati, yañca rattiṁ anupādisesāya nibbānadhātuyā
         parinibbāyati, yaṁ etasmiṁ antare bhāsati lapati niddisati, sabbaṁ
         taṁ tatheva hoti, no aññathā, tasmā tathāgatoti vuccatī"ti
  ettha yaṁ rattiṁ bhagavā bodhimaṇḍe aparājitapallaṅke nisinno tiṇṇaṁ
  mārānaṁ matthakaṁ madditvā anuttaraṁ sammāsambodhiṁ abhisambuddho, yañca rattiṁ
  yamakasālānamantare anupādisesāya nibbānadhātuyā parinibbāyi, etthantare
  pañcacattālīsavassaparimāṇe kāle paṭhamabodhiyāpi majjhimabodhiyāpi pacchimabodhiyāpi
  yaṁ bhagavatā bhāsitaṁ suttaṁ geyyaṁ .pe. Vedallaṁ, taṁ sabbaṁ atthato ca
  byañjanato ca anupavajjaṁ anūnamanadhikaṁ sabbākāraparipuṇṇaṁ rāgamadanimmadanaṁ
  dosamohamadanimmadanaṁ natthi, tattha vālaggamattampi avakkhalitaṁ, sabbaṁ taṁ
  ekamuddikāya lañchitaṁ 5- viya, ekanāḷiyā mitaṁ viya, ekatulāya tulitaṁ viya ca
  tathameva hoti vitathaṁ natthi. Tenāha "yañca cunda rattiṁ tathāgato .pe.

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. asampattaṁ 3 ka. imassa
  4 su. vi. 3/104, mano.pū. 2/302 5 ka. lañcitaṁ, Ma. lañchanaṁ
-------------------------------------------------
[page 067]
  Sabbaṁ taṁ tathameva hoti, no aññathā, tasmā tathāgatoti vuccatī"ti. Gadāttho
  hi ettha gatasaddo.
       Apica:- āgadanaṁ āgado, vacananti attho. Tatho aviparīto āgado assāti
  dakārassa takāraṁ katvā tathāgatoti 1- evametasmiṁ atthe padasiddhi veditabbā.
       "yathāvādī Cunda .pe. Vuccatī"ti ettha bhagavato vācāya kāyo anulometi
  kāyassapi vācā, tasmā bhagavā yathāvādī tathākārī, yathākārī tathāvādī ca hoti,
  evaṁbhūtassa cassa yathā vācā, kāyopi tathā gato pavattoti attho. Yathā ca
  kāyo, vācāpi tathā gatā pavattāti tathāgatoti evamettha padasiddhi veditabbā.
       Abhibhū anabhibhūtoti upari bhavaggaṁ heṭṭhā avīcipariyantaṁ aparimāṇāsu
  lokadhātūsu sabbasatte abhibhavati sīlenapi samādhināpi paññāyapi vimuttiyāpi
  vimuttiñāṇadassanenapi, 2- na tassa tulā vā pamāṇaṁ vā atthi. Atulo
  appameyyo anuttaro rājādhirājā 3- devadevo sakkānaṁ atisakko brahmānaṁ
  atibrahmā. Aññadatthūti ekaṁsatthe nipāto. Dakkhatīti daso. Vasaṁ vattetīti
  vasavattī.
      Tatrāyaṁ padasiddhi veditabbā:- agado viya agado, ko panesa?
  Desanāvilāso ceva puññussayo ca. Tena hesa mahānubhāvo bhisakko dibbāgadena
  sappe viya sabbaparappavādino sadevakañca lokaṁ abhibhavati. Iti sabbalokābhibhavanena 4-
  tatho aviparīto desanāvilāso 5- ceva puññussayo ca agado assāti dakārassa
  takāraṁ katvā tathāgatoti veditabbo. 6-
       Idhatthaññeva 7- jānāti kammābhisaṅkhāravasenāti apuññābhisaṅkhāravasena
  idhatthaññeva jānāti. Kāyassa bhedā paraṁ maraṇāti upādinnakkhandhabhedā maraṇato
  paraṁ. 8- Apāyantiādīsu vuḍḍhisaṅkhātasukhasātato ayā apetattā apāyo. Dukkhassa
  gati paṭisaraṇanti duggati. Dukkarakārino 9- ettha vinipatantīti vinipāto.

  *  *  *  *  *  *
  Footnote: 1 chaṂa. gatoti 2 chaṂa. ayaṁ pāṭho na dissati 3 chaṂa. rājarājā 4 chaṂa....bhavane
  5 chaṂa.... vilāsamayo 6 su. vi. 1/64,65 7 ka. idhaṭṭhaññeva, evamuparipi
  8 ka. uddhaṁ 9 ka. dukkaṭakārino
-------------------------------------------------
[page 068]
  Niratiaṭṭhena nirassādaṭṭhena nirayo. Taṁ apāyaṁ .pe. Nirayaṁ. Upapajjissatīti
  paṭisandhivasena uppajjissati. Tiracchānayoninti tiriyaṁ añcantīti tiracchānā,
  tesaṁ yoni tiracchānayoni, taṁ tiracchānayoniṁ. Pettivisayanti paccabhāvaṁ pattānaṁ
  visayoti pettivisayo, taṁ pettivisayaṁ. Manaso ussannatāya manussā, tesu
  manussesu. Ito paraṁ kammābhisaṅkhāravasenāti ettha puññābhisaṅkhāravasena
  attho gahetabbo.
       Āsavānaṁ khayāti āsavānaṁ vināsena. Anāsavaṁ cetomuttinti āsavavirahitaṁ
  phalavimuttiṁ. 1- Paññāvimuttinti arahattaphalapaññaṁ. Samādhi 2- rāgavirāgā
  cetovimutti, arahattaphalapaññā avijjāvirāgā paññāvimuttīti veditabbā.
  Taṇhācaritena vā appanājjhānabalena kilese vikkhambhetvā adhigataṁ arahattaphalaṁ rāgavirāgā
  cetovimutti. Diṭṭhicaritena upacārajjhānamattaṁ nibbattetvā vipassitvā adhigataṁ
  arahattaphalaṁ avijjāvirāgā paññāvimutti. Anāgāmiphalaṁ vā kāmarāgaṁ sandhāya
  rāgavirāgā cetovimutti, arahattaphalaṁ sabbappakārato avijjāvirāgā paññāvimutti.
       Ākiñcaññāyatanaṁ dhimuttanti 3- vimokkhenāti kenaṭṭhena vimokkho
  veditabboti? adhimuccanaṭṭhena. Koyaṁ adhimuccanaṭṭho nāma? paccanīkadhammehi ca
  suṭṭhu vimuccanaṭṭho, ārammaṇe ca abhirativasena suṭṭhu vimuccanaṭṭho, pitu aṅke
  vissaṭṭhaṅgapaccaṅgassa dārakassa sayanaṁ viya aniggahitabhāvena nirāsaṅkatāya ārammaṇe
  pavattīti vuttaṁ hoti. Evarūpena vimokkhena. Dhimuttanti 4- viññāṇañcāyatanaṁ
  muñcitvā ākiñcaññāyatane nirāsaṅkavasena vimuttaṁ. 5- Allīnaṁ.
  Tatrādhimuttanti tasmiṁ samādhimhi allīnaṁ. Tadadhimuttanti tasmiṁ jhāne adhimuttaṁ.
  Tadādhipateyyanti taṁ jhānaṁ jeṭṭhakaṁ. Rūpādhimuttotiādīni pañca kāmaguṇagarukavasena
  vuttāni. Kulādhimuttotiādīni tīṇi khattiyādikulagarukavasena vuttāni.
  Lābhādhimuttotiādīni aṭṭha lokadhammavasena vuttāni. Cīvarādhimuttotiādīni cattāri
  paccayavasena vuttāni. Suttantādhimutatotiādīni piṭakattayavasena vuttāni.

  *  *  *  *  *  *
  Footnote: 1 chaṂa. arahattaphalasamādhiṁ 2 chaṂa. arahattaphalasamādhi 3 ka.... yatane adhimuttanti
  4 chaṂa. dhimuttanti 5 ka. vimuttanti
-------------------------------------------------
[page 069]
  Āraññikaṅgādhimuttotiādīni dhutaṅgasamādānavasena 1- vuttāni. Paṭhamajjhānādhi-
  muttotiādīni paṭilābhavasena vuttāni.
       Kammaparāyananti abhisaṅkhāravasena. Vipākaparāyananti pavattivasena.
  Kammagarukanti cetanāgarukaṁ. Paṭisandhigarukanti upapattigarukaṁ.
       [84] Ākiñcaññāsambhavaṁ ñatvāti ākiñcaññāyatanasamāpattito
  vuṭṭhahitvā ākiñcaññāyatanajanakaṁ kammābhisaṅkhāraṁ ñatvā "kinti palibodho
  ayan"ti. Nandisaññojanaṁ itīti yā catutthārūparāgasaṅkhātā nandī tañca
  saññojanaṁ ñatvā. Tato tattha vipassatīti atha tattha ākiñcaññāyatanasamāpattito
  vuṭṭhahitvā taṁ samāpattiṁ aniccādivasena vipassati. Etaṁ ñāṇaṁ tathaṁ tassāti
  etaṁ tassa puggalassa evaṁ vipassato anukkamena uppannaṁ arahattañāṇaṁ
  aviparītaṁ. Vusīmatoti vusitavantassa. Sesaṁ sabbattha pākaṭameva.
       Evaṁ bhagavā idampi suttaṁ arahattanikūṭeneva desesi, desanāpariyosāne
  ca pubbasadiso eva dhammābhisamayo ahosīti.
                   Saddhammappajjotikāya cūḷaniddesaṭṭhakathāya
                     posālasuttaniddesavaṇṇanā niṭṭhitā.
                              Cuddasamaṁ.
                    15. Mogharājamāṇavasuttaniddesavaṇṇanā
       [85] Paṇṇarasame mogharājasutte:- dvāhanti dve vāre ahaṁ. So
  hi pubbe ajitasuttassa 2- ca tissametteyyasuttassa 3- ca avasāne dvikkhattuṁ
  bhagavantaṁ pucchi, bhagavā panassa indriyaparipākaṁ āgamayamāno na byākāsi.
  Tenāha "dvāhaṁ sakkaṁ apucchissan"ti. Yāvatatiyañca devīsi, byākarotīti me
  sutanti yāvatatiyañca sahadhammikaṁ puṭṭho visuddhidevabhūto isi bhagavā sammāsambuddho

  *  *  *  *  *  *
  Footnote: 1 ka. dhutaṅgavasena 2 khu. su. 25/1039-46/531-2 3 khu. su. 25/1047-9/532-3
-------------------------------------------------
[page 070]
  Byākarotīti evamme sutaṁ. Godhāvarītīreyeva kira so evamassosi. Tenāha
  "byākarotīti me sutan"ti. Imissā gāthāya niddese yaṁ vattabbaṁ siyā, taṁ
  heṭṭhā vuttanayaṁ eva.
       [86] Ayaṁ lokoti manussaloko. Paro lokoti taṁ ṭhapetvā avaseso.
  Sadevakoti brahmalokaṁ ṭhapetvā avaseso upapattidevasammutidevayutto. "brahmaloko
  Sadevako"ti etaṁ vā "sadevako loko"tiādinayanidassanamattaṁ. 1- Tena sabbopi
  tathāvuttappakāraloko veditabbo.
       [87] Evaṁ abhikkantadassāvinti evaṁ aggadassāviṁ, sadevakassa lokassa
  ajjhāsayādhimuttigatiparāyanādīni passituṁ samatthanti dasseti.
       [88] Suññato lokaṁ avekkhassūti avasiyappavattasallakkhaṇavasena 2- vā
  tucchasaṅkhārasamanupassanāvasena vāti dvīhākārehi suññato lokaṁ passa. Attānudiṭṭhiṁ
  ūhaccāti sakkāyadaṭṭhiṁ uddharitvā.
       Lujjatīti bhijjati. Cakkhatīti cakkhu. Tadetaṁ sasambhāracakkhuno setamaṇḍala-
  parikkhittassa kaṇhamaṇḍalassa majjhe abhimukhe ṭhitānaṁ sarīrasaṇṭhānuppattidesabhūte
  diṭṭhamaṇḍale cakkhuviññāṇādīnaṁ yathārahaṁ vatthudvārabhāvaṁ sādhayamānaṁ tiṭṭhati.
  Rūpayantīti rūpā, vaṇṇavikāramāpajjantā hadayaṅgatabhāvaṁ 3- pakāsentīti attho.
  Cakkhuto pavattaṁ viññāṇaṁ, cakkhussa vā cakkhusannissitaṁ vā viññāṇanti 4-
  cakkhuviññāṇaṁ. Cakkhuto pavatto samphasso cakkhusamphasso. Cakkhusamphassapaccayāti
  cakkhuviññāṇasampayuttaphassapaccayā. Vedayitanti vindanaṁ, vedanāti attho. Tadeva
  sukhayatīti sukhaṁ, yassa uppajjati, taṁ sukhitaṁ karotīti attho. Suṭṭhu vā
  khādati, khanati ca kāyacittābādhanti sukhaṁ. Dukkhayatīti dukkhaṁ, yassa uppajjati,
  taṁ dukkhitaṁ karotīti attho. Na dukkhaṁ na sukhanti adukkhamasukhaṁ. Makāro
  padasandhivasena vutto. So pana cakkhusamphasso attano 5- sampayuttāya vedanāya
  sahajātāññamaññanissayavipākāahārasampayuttātthiavigatavasena aṭṭhadhā paccayo

  *  *  *  *  *  *
  Footnote: 1 ka.....ādivacanassa nidassanamattaṁ. 2 Ma. avasavatti....
  3 ka. hadayabhāvaṁ 4 chaṂa. viññāṇaṁ 5 chaṂa. cakkhusamphasse attanā
-------------------------------------------------
[page 071]
  Hoti, sampaṭicchannasampayuttāya anantarasamanantarūpanissayanatthivigatavasena
  pañcadhā, santīraṇādisampayuttānaṁ upanissayavaseneva paccayo hoti.
       Suṇātīti sotaṁ, taṁ sasambhārasotabilassa anto tanutambalomācite
  aṅgulivedhakasaṇṭhāne padese sotaviññāṇādīnaṁ yathārahaṁ vatthudvārabhāvaṁ sādhayamānaṁ
  tiṭṭhati. Saddīyantīti 1- saddā, udāharīyantīti attho. Ghāyatīti ghānaṁ, taṁ
  sasambhāraghānabilassa anto ajapadasaṇṭhāne padese ghānaviññāṇādīnaṁ yathārahaṁ
  vatthudvārabhāvaṁ sādhayamānaṁ tiṭṭhati. Gandhiyantīti gandhā, attano vatthuṁ sūciyantīti
  attho. Jīvitaṁ avhātīti jivhā, sāyanaṭṭhena vā jivhā. Sā sasambhārajivhāya
  atiaggamūlapassāni vajjetvā uparimatalamajjhe bhinnauppaladalaggasaṇṭhāne padese
  jivhāviññāṇādīnaṁ yathārahaṁ vatthudvārabhāvaṁ sādhayamānā tiṭṭhati. Rasanti te
  sattāti rasā, assādentīti attho.
       Kucchitānaṁ sāsavadhammānaṁ 2- āyoti kāyo. Āyoti uppattideso. So
  yāvatā imasmiṁ kāye upādinnappavatti nāma atthi, tattha yebhuyyena
  kāyappasādo kāyaviññāṇādīnaṁ yathārahaṁ vatthudvārabhāvaṁ sādhayamāno tiṭṭhati.
  Phusiyantīti phoṭṭhabbā. Manatīti 3- mano, vijānātīti attho. Attano lakkhaṇaṁ
  dhārentīti dhammā. Manoti sahāvajjanabhavaṅgaṁ. Dhammāti nibbānaṁ muñcitvā avasesā
  dhammārammaṇadhammā. 4- Manoviññāṇanti javanamanoviññāṇaṁ. Manosamphassoti
  taṁsampayutto phasso, so sampayuttāya vedanāya vipākapaccayavajjehi sesehi
  sattahi paccayehi paccayo hoti anantarāya teheva sesānaṁ upanissayeneva
  paccayo hoti.
       Avasiyapavattasallakkhaṇavasena vāti avaso 5- hutvā pavattasaṅkhāre dassanavasena
  olokanavasenāti attho. Rūpe vaso na labbhatīti rūpasmiṁ vasavattibhāvo issarabhāvo
  na labbhati. Vedanādīsupi eseva nayo.

  *  *  *  *  *  *
  Footnote: 1 ka. sappantīti 2 chaṂa. āsavadhammānaṁ 3 ka. munātīti
  4 ka. dhammārammaṇā 5 ka. avasiye
-------------------------------------------------
[page 072]
       Nāyaṁ bhikkhave kāyo tumhākanti attani hi 1- sati attaniyaṁ nāma
  hoti, attāyeva ca natthi. Tasmā "nāyaṁ bhikkhave kāyo na tumhākan"ti
  āha. Nāpi aññesanti añño nāma paresaṁ attā. Tasmiṁ sati aññesaṁ
  nāma siyā, sopi natthi. Tasmā "nāpi aññesan"ti āha. Purāṇamidaṁ
  bhikkhave kammanti nayidaṁ purāṇakammameva, purāṇakammanibbatto panesa kāyo.
  Tasmā paccayavohārena evaṁ vutto. Abhisaṅkhatantiādi kammavohārasseva vasena
  purimaliṅgasabhāgatāya 2- vuttaṁ. Ayampanettha attho:- abhisaṅkhatanti paccayehi
  katoti daṭṭhabbo. Abhisañcetayitanti cetanāvatthuko, cetanāmūlakoti daṭṭhabbo.
  Vedaniyanti vedanāya vatthūti daṭṭhabbo.
       Rūpe sāro na labbhatīti rūpe niccādisāro na labbhati. Vedanādīsupi
  eseva nayo. Rūpaṁ assāraṁ nissāranti rūpaṁ 3- assāraṁ sāravirahitañca.
  Sārāpagatanti sārato apagataṁ. Niccasārasārena vāti bhaṅgaṁ atikkamitvā
  pavattamānena niccasārena vā. Kassaci niccasārassa abhāvato niccasārena
  sāro natthi. Sukhasārasārena vāti vimuttisukhaṁ 4- atikkamitvā pavattamānassa
  kassaci sukhasārassa 5- abhāvato sukhasārasārena vā. Attasārasārena vāti
  attattaniyasārasārena vā. Niccena vāti bhaṅgaṁ atikkamitvā pavattamānassa
  kassaci niccassa abhāvato 6- niccena vā. Dhuvena vāti vijjamānakālepi
  paccayāyattavuttitāya thirassa kassaci abhāvato dhuvena vā. Sassatena vāti
  abbocchinnassa sabbakāle vijjamānassa kassaci abhāvato sassatena vā.
  Avipariṇāmadhammena vāti jarābhaṅgavasena avipariṇāmapakatikassa kassaci abhāvato
  avipariṇāmadhammena vā.
       Cakkhu suññaṁ attena vā attaniyena vāti "kārako vedako
  sayaṁvasī"ti evaṁ parikappitena attanā vā attābhāvatoyeva attano santakena
  parikkhārena ca suññaṁ. Sabbaṁ cakkhvādilokiyadhammajātaṁ yasmā attā ca ettha

  *  *  *  *  *  *
  Footnote: 1 chaṂa. ayaṁ saddo na dissati 2 chaṂa....sabhāvatāya 3 Sī.,Ma. sayaṁ
  4 Sī. pītisukhaṁ, chaṂa. ṭhitisukhaṁ 5 Sī. sārassa 6 Ma.sabhākato
-------------------------------------------------
[page 073]
  Natthi, attaniyañca ettha natthi, tasmā "suññan"ti vuccatīti attho.
  Lokuttarāpi dhammā attattaniyehi suññāyeva, suññātītadhammā natthīti vuttaṁ
  hoti. Tasmiṁ dhamme attattaniyasārassa natthibhāvo vutto hoti. Loke ca
  "suññaṁ gharaṁ suñño ghaṭo"ti vutte 1- gharassa ghaṭassa ca natthibhāvo na hoti,
  tasmiṁ ghaṭe ca aññassa natthibhāvo vutto hoti. Bhagavatā ca iti yamhi 2-
  koci tattha na hoti, tena taṁ suññaṁ. Yaṁ pana tattha avasiṭṭhaṁ hoti, taṁ
  santaṁ idamatthīti pajānātīti ayameva attho vutto. Tathā ñāyaganthe
  saddaganthe ca ayameva attho. Iti imasmiṁ suttante 3- anattalakkhaṇameva
  kathitaṁ. Anissariyatoti attano issariye avasavattanato. 4- Akāmakāriyatoti
  attano akāmaṁ arucikaraṇavasena. Aphāsunīyatoti 5- ṭhātuṁ patiṭṭhābhāvato.
  Avasavattanatoti attano vase avattanato. Pavattitoti 6- aniccato
  paccayāyattavuttito. Vivittatoti nissarato.
       Suddhanti kevalaṁ issarakālapakatīhi vinā kevalaṁ paccayuppattivasena 7- pavattamānaṁ
  suddhaṁ nāMa. Attaniyavirahito suddhadhammapuñjoti ca. Suddhaṁ dhammasamuppādaṁ,
  suddhaṁ saṅkhārasantatinti suddhaṁ passantassa jānantassa saṅkhārānaṁ santatiṁ
  abbocchinnaṁ saṅkhārasantatiṁ. Tatheva suddhaṁ passantassa saṅkhāradīni, ekaṭṭhāni
  ādarena dvittikkhattuṁ vuttāni. Evaṁ passantassa maraṇamukhe bhayaṁ na hoti.
  Gāmaṇīti ālapanaṁ. Tiṇakaṭṭhasamaṁ lokanti imaṁ upādinnakkhandhasaṅkhātaṁ lokaṁ. Yadā
  tiṇakaṭṭhasamaṁ paññāya passati. Yathā araññe tiṇakaṭṭhādīsu gaṇhantesu
  attānaṁ vā attaniyaṁ vā gaṇhātīti na hoti, tesu vā tiṇakaṭṭhādīsu
  sayameva nassantesupi vinassantesupi attā nassati, attaniyo nassatīti na
  hoti. Evaṁ imasmiṁ kāyepi nassante vā vinassante vā attā vā attaniyaṁ
  vā bhijjatīti apassanto paññāya tiṇakaṭṭhasamaṁ passatīti vuccati. Na aññaṁ
  patthayate kiñci, aññatrappaṭisandhiyāti paṭisandhivirahitaṁ nibbānaṁ ṭhapetvā
  aññaṁ bhavaṁ vā attabhāvaṁ vā na pattheti.

  *  *  *  *  *  *
  Footnote: 1 chaṂa. vutto 2 chaṂa. yampi 3 chaṂa. sutte 4 Sī. apavattanato
  5 chaṂa. apāpuṇiyatoti 6 chaṂa. paratoti 7 chaṂa. paccayāyattapavattivasena
-------------------------------------------------
[page 074]
       Rūpaṁ samannesatīti rūpassa sāraṁ pariyesati. Ahanti vāti diṭṭhivasena.
  Mamanti vāti taṇhāvasena. Asmīti vāti mānavasena. Tampi tassa na hotīti
  taṁ tividhampi tassa puggalassa na hoti.
       Idhāti desāpadese nipāto, svāyaṁ katthaci lokaṁ upādāya vuccati.
  Yathāha "idha tathāgato loke uppajjatī"ti. 1- Katthaci sāsanaṁ. Yathāha "idheva
  bhikkhave samaṇo, idha dutiyo samaṇo"ti. 2- Katthaci okāsaṁ. Yathāha:-
           "idheva tiṭṭhamānassa devabhūtassa me sato
            punarāyu ca me laddho evaṁ jānāhi mārisā"ti. 3-
       Katthaci padapūraṇamattameva. Yathāha "idhāhaṁ bhikkhave bhuttāvī assaṁ
  pavārito"ti 4- idha pana lokaṁ upādāya vuttoti veditabbo. Assutavā puthujjanoti
  ettha pana āgamādhigamābhāvā ñeyyo "assutavā"iti. Yassa hi khandhadhātu-
  āyatanapaccayākārasatipaṭṭhānādīsu uggahaparipucchāvinicchayarahitattā diṭṭhipaṭisedhako
  neva āgamo, paṭipattiyā adhigantabbassa anadhigatattā neva adhigamo atthi,
  so āgamādhigamābhāvā ñeyyo "assutavā"iti. Svāyaṁ:-
            puthūnaṁ jananādīhi kāraṇehi puthujjano
            puthujjanantogadhattā puthuvāyaṁ jano iti. 5-
       So hi puthūnaṁ nānappakārānaṁ kilesādīnaṁ jananādīhipi kāraṇehi puthujjano.
  Yathāha:- puthu kilese janentīti puthujjanā, puthu avihatasakkāyadiṭṭhikāti
  puthujjanā, puthu satthārānaṁ mukhullokikāti puthujjanā, puthu sabbagatīhi
  avuṭṭhitāti puthujjanā, puthu nānābhisaṅkhāre abhisaṅkharontīti puthujjanā, puthu
  nānāoghehi vuyhantīti puthujjanā, puthu nānāsantāpehi santappantīti puthujjanā,
  puthu nānāpariḷāhehi paridayhantīti puthujjanā, puthu pañcasu kāmaguṇesu rattā
  giddhā gadhitā muñchitā ajjhāpannā 6- laggā laggitā palibuddhāti puthujjanā,

  *  *  *  *  *  *
  Footnote: 1 saṁ. kha. 17/78/69, aṅ. catukka. 21/33/38
  2 Maṃū. 12/139/98, dī. mahā. 10/214/133
  3 dī. mahā. 10/369/244 4 Maṃū. 12/30/17
  5 su. vi. 1/58, pa. sū. 1/2/21. mano. pū. 1/51/54 6 chaṂa. ajjhosannā
-------------------------------------------------
[page 075]
  Puthu pañcahi nīvaraṇehi āvutā nivutā ophuṭā 1- pihitā paṭicchannā paṭikujjitāti
  puthujjanā, 2- puthūnaṁ vā gaṇanapathamatītānaṁ ariyadhammaparammukhānaṁ nīcadhammasamācārānaṁ
  janānaṁ antogatattātipi puthujjanā, puthuva ayaṁ visuṁyeva saṅkhyaṁ gato, visaṁsaṭṭho
  sīlasutādiguṇayuttehi ariyehi janotipi puthujjano. Evametehi "assutavā
  puthujjano"ti dvīhi padehi ye te:-
          "duve puthujjanā vuttā buddhenādiccabandhunā
           andho puthujjano eko kalyāṇeko puthujjano"ti 3-
  dve puthujjanā vuttā, tesu andhaputhujjano vutto hotīti veditabbo.
       Ariyānaṁ adassāvītiādīsu ariyāti ārakattā kilesehi, anaye
  anīriyanato, aye iriyanato, sadevakena ca lokena araṇīyato buddhā ca
  paccekabuddhā ca buddhasāvakā ca vuccanti, buddhā eva vā idha ariyā. Yathāha
  "sadevake bhikkhave loke .pe. Tathāgato ariyoti vuccatī"ti 4-
       sappurisāti ettha pana paccekabuddhā tathāgatasāvakā ca "sappurisā"ti
  veditabbā. Te hi lokuttaraguṇayogena sobhanā purisāti sappurisā. Sabbeva vā
  ete dvedhāpi vuttā. Buddhāpi hi ariyā ca sappurisā ca paccekabuddhāpi
  buddhāsāvakāpi. Yathāha:-
                   "yo ve kataññū katavedi dhīro
                    kalyāṇamitto daḷhabhatti ca hoti
                    dukkhitassa sakkacca karoti kiccaṁ
                    tathāvidhaṁ sappurisaṁ vadantī"ti.
       "kalyāṇamitto Daḷhabhatti ca hotī"ti ettāvatā hi buddhasāvakā
  vuttā. 5- Kataññutādīhi paccekabuddhā buddhāti, idāni yo tesaṁ ariyānaṁ
  adassanasīlo, na ca dassane sādhukārī, so ariyānaṁ adassāvīti veditabbo.

  *  *  *  *  *  *
  Footnote: 1 chaṂa. ovuṭā 2 khu. mahā. 29/239/179 (syā)
  3 su.vi. 1/58, pa.sū. 1/22, sā.pa. 2/61/111, mano. pū. 2/55
  4 saṁ. mahā. 19/1098/380 5 chaṂa. buddhasāvako vutto
-------------------------------------------------
[page 076]
  So ca 1- cakkhunā adassāvī, ñāṇena adassāvīti duvidho, tesu ñāṇena adassāvī
  idha adhippeto. Maṁsacakkhunā hi dibbacakkhunā vā ariyā diṭṭhāpi adiṭṭhāva
  honti tesaṁ cakkhunā vaṇṇamattaggahaṇato, na ariyabhāvagocarato. 2-
  Soṇasiṅgālādayopi maṁsacakkhunā ariye passanti, na ca te ariyānaṁ dassāvino.
       Tatridaṁ vatthu:- cittalapabbatavāsino kira khīṇāsavattherassa upaṭṭhāko
  vuḍḍhapabbajito ekadivasaṁ therena saddhiṁ piṇḍāya caritvā therassa pattacīvaraṁ
  gahetvā piṭṭhito āgacchanto theraṁ pucchi "ariyā nāma bhante kīdisā"ti. Thero
  āha "idhekacco mahallako ariyānaṁ pattacīvaraṁ gahetvā vattapaṭipattiṁ 3- katvā saha
  carantopi neva ariye jānāti, evaṁ dujjānā āvuso ariyā"ti. Evaṁ vuttepi
  so neva aññāsi. Tasmā cakkhunā dassanaṁ, na dassanaṁ, ñāṇena dassanameva
  dassanaṁ. Yathāha "alante 4- vakkali, kiṁ te iminā iminā pūtikāyena
  diṭṭhena, yo kho vakkali dhammaṁ passati, so maṁ passatī"ti. 5- Tasmā cakkhunā
  passantopi ñāṇena ariyehi diṭṭhaṁ aniccādilakkhaṇaṁ apassanto, ariyādhigatañca
  dhammaṁ anadhigacchanto, ariyakaradhammānaṁ ariyabhāvassa ca adiṭṭhattā "ariyānaṁ
  adassāvī"ti veditabbo.
       Ariyadhammassa akovidoti satipaṭṭhānādibhede ariyadhamme akusalo.
  Ariyadhamme avinītoti ettha pana:-
             duvidho vinayo nāma ekamekettha pañcadhā
             abhāvato tassa ayaṁ "avinīto"ti vuccati. 6-
       Ayañhi saṁvaravinayo pahānavinayoti duvidho vinayo. Ettha ca duvidhepi
  vinaye ekamekopi vinayo pañcadhā bhijjati. Saṁvaravinayopi hi sīlasaṁvaro
  satisaṁvaro khantisaṁvaro ñāṇasaṁvaro vīriyasaṁvaroti pañcavidho. Pahānavinayopi
  tadaṅgappahānaṁ vikkhambhanappahānaṁ samucchedappahānaṁ paṭippassaddhippahānaṁ
  nissaraṇappahānanti pañcavidho.

  *  *  *  *  *  *
  Footnote: 1 chaṂa. ca-saddo na dissati 2 ka. ariyabhāvabhāvato 3 chaṂa. cakkhunā
  4 ka. kinte 5 saṁ. kha. 17/87/86 6 pa. sū. 1/24
-------------------------------------------------
[page 077]
       Tattha "iminā pātimokkhasaṁvarena upeto hoti samupeto"ti 1- ayaṁ
  sīlasaṁvaro. "rakkhati Cakkhundriyaṁ, cakkhundriye saṁvaraṁ āpajjatī"ti 2- ayaṁ
  satisaṁvaro.
                 Yāni sotāni lokasmiṁ (ajitāti bhagavā)
                 sati tesaṁ nivāraṇaṁ
                 sotānaṁ saṁvaraṁ brūmi
                 paññāyete pithiyyareti 3-
  ayaṁ ñāṇasaṁvaro. "khamo Hoti sītassa uṇhassā"ti 4- ayaṁ khantisaṁvaro.
  "uppannaṁ Kāmavitakkaṁ nādhivāsetī"ti 5- ayaṁ vīriyasaṁvaro. Sabbopi cāyaṁ saṁvaro
  yathāsakaṁ saṁvaritabbānaṁ vinetabbānañca kāyaduccaritādīnaṁ saṁvaraṇato "saṁvaro "
  vinayanato "vinayo"ti vuccati. Evaṁ tāva saṁvaravinayo pañcadhā bhijjatīti
  veditabbo.
       Tathā yaṁ nāmarūpaparicchedādīsu vipassanāñāṇesu paṭipakkhabhāvato
  dīpālokeneva tamassa, tena tena vipassanāñāṇena tassa tassa anatthassa 6-
  pahānaṁ. Seyyathidaṁ:- nāmarūpavavatthānena sakkāyadiṭṭhiyā, paccayapariggahena
  ahetuvisamahetudiṭṭhīnaṁ, tasseva aparabhāgena kaṅkhāvitaraṇena kathaṁkathībhāvassa,
  kalāpasammasanena "ahaṁ mamā"ti gāhassa, maggāmaggavavatthānena amagge
  maggasaññāya, udayadassanena ucchedadiṭṭhiyā, vayadassanena sassatadiṭṭhiyā,
  bhayadassanena sabhaye abhayasaññāya, ādīnavadassanena assādasaññāya 7-
  nibbidānupassanāya abhiratisaññāya, muñcitukamyatāñāṇena amuñcitukāmatāya,
  upekkhāñāṇena anupekkhāya, anulomena dhammaṭṭhitiyaṁ nibbāne ca paṭilomabhāvassa,
  gotrabhunā sākhāranimittaggāhassa pahānaṁ. Etaṁ tadaṅgappahānaṁ nāMa.

  *  *  *  *  *  *
  Footnote: 1 abhi. vi. 35/511/296 2 dī.Sī. 9/454/201, Ma. mū. 12/295/258,
  saṁ. saḷā. 18/317/220 (syā), aṅ. catukka. 21/14/18 3 khu. su. 25/2042/532,
  khu. cūḷa. 30/75/16 (syā) 4 Ma. mū. 12/24/14
  5 Ma. mū. 12/26/15, aṅ. dasaka. 24/60/88 6 ka. aṅgassa 7 ka., Ma. ādīnavasaññāya
-------------------------------------------------
[page 078]
       Yaṁ pana upacārappanābhedena samādhinā pavattibhāvanivāraṇato
  ghaṭappahāreneva udakapiṭṭhisevālassa tesaṁ tesaṁ nīvāraṇādidhammānaṁ pahānaṁ, etaṁ
  vikkhambhanappahānaṁ nāMa. Yaṁ catunnaṁ ariyamaggānaṁ bhāvitattā taṁtaṁmaggavato
  attano attano santāne "diṭṭhigatānaṁ pahānāyā"tiādinā 1- nayena vuttassa
  samudayapakkhiyassa sabbakilesagaṇassa 2- accantāppavattibhāvena pahānaṁ, idaṁ
  samucchedappahānaṁ nāMa. Yaṁ pana phalakkhaṇe paṭippassaddhattaṁ kilesānaṁ, etaṁ
  paṭippassaddhippahānaṁ nāMa. Yaṁ sabbasaṅkhatanissaṭattā pahīnasabbasaṅkhataṁ
  nibbānaṁ, etaṁ nissaraṇappahānaṁ nāMa. Sabbampi cetaṁ pahānaṁ yasmā
  cāgaṭṭhena pahānaṁ, vinayaṭṭhena vinayo, tasmā "pahānavinayo"ti vuccati.
  Taṁtaṁpahānavato vā tassa tassa vinayassa sambhavato cetaṁ 3- "pahānavinayo"ti vuccati.
  Evaṁ pahānavinayopi pañcadhā bhijjatīti veditabbo. 4-
       Evamayaṁ saṅkhepato duvidho bhedato ca dasavidho vinayo bhinnasaṁvarattā,
  pahātabbassa ca appahīnattā yasmā etassa assutavato puthujjanassa natthi,
  tasmā abhāvato tassa ayaṁ "avinīto"ti vuccatīti. Eseva nayo sappurisānaṁ
  adassāvī sappurisadhammassa akovido, sappurisadhamme avinītoti etthāpi.
  Ninnānākaraṇaṁ hi etaṁ atthato. Yathāha "yeva te ariyā, teva te
  sappurisā. Yeva te sappurisā, teva te ariyā. Yo eva so ariyānaṁ dhammo,
  so eva so sappurisānaṁ dhammo. Yo eva so sappurisānaṁ dhammo, so eva
  so ariyānaṁ dhammo. Yeva te ariyavinayā, teva te sappurisavinayā. Yeva te
  sappurisavinayā, teva te ariyavinayā. Ariyeti vā, sappuriseti vā, ariyadhammeti
  vā, sappurisadhammeti vā, ariyavinayeti vā, sappurisavinayeti vā ekasese 5-
  eke ekaṭṭhe same samabhāge tajjāte taññevāti. 6-
       Rūpaṁ attato samanupassatīti idhekacco rūpaṁ attato samanupassati, "yaṁ
  rūpaṁ, so ahaṁ. Yo ahaṁ, taṁ rūpan"ti rūpañca attānañca advayaṁ samanupassati.

  *  *  *  *  *  *
  Footnote: 1 abhi. saṁ. 34/273/82, abhi. vi. 35/626/321 2 chaṂa. kilesagaṇassa
  3 chaṂa. sambhavatopetaṁ 4 pa. sū. 1/24 5 chaṂa. esese 6 abhi. A. 1/412
-------------------------------------------------
[page 079]
  Seyyathāpi nāma telappadīpassa jhāyato "yā acci, so vaṇṇo. Yo vaṇṇo,
  sā accī"ti acciñca vaṇṇañca advayaṁ samanupassati, evameva idhekacco rūpaṁ
  attato .pe. Samanupassatīti 1- evaṁ rūpaṁ "attā"ti diṭṭhiṁ samanupassati. 2-
  Rūpavantaṁ vā attānanti arūpaṁ "attā"ti gahetvā chāyāvantaṁ rukkhaṁ viya taṁ
  rūpavantaṁ "attā"ti samanupassati. Attani vā rūpanti arūpameva "attā"ti
  gahetvā pupphasmiṁ gandhaṁ viya attani rūpaṁ samanupassati. Rūpasmiṁ vā
  attānanti arūpameva "attā"ti gahetvā karaṇḍake maṇiṁ viya taṁ attānaṁ
  rūpasmiṁ samanupassati. Vedanādīsupi eseva nayo.
       Tattha "rūpaṁ attato samanupassatī"ti suddharūpaṁyeva "attā"ti kathitaṁ.
  "rūpavantaṁ Vā attānaṁ, attani vā rūpaṁ, rūpasmiṁ vā attānaṁ. Vedanaṁ attato.
  Saññaṁ. Saṅkhāre. Viññāṇaṁ attato samanupassatī"ti imesu sattasu ṭhānesu
  arūpaṁ "attā"ti kathitaṁ, "vedanāvantaṁ vā attānaṁ, attani vā vedanā,
  vedanāya vā attānan"ti evaṁ catūsu khandhesu tiṇṇaṁ tiṇṇaṁ vasena dvādasasu
  ṭhānesu rūparūpamissako attā kathito. Tattha rūpaṁ attato samanupassati.
  Vedanaṁ. Saññaṁ. Saṅkhāre. Viññāṇaṁ attato samanupassatīti 3- pañcasu
  ṭhānesu ucchedadiṭṭhi kathitā. Avasesesu sassatadiṭṭhi. Evamettha paṇṇarasa
  bhavadiṭṭhiyo pañca bhavadiṭṭhiyo honti. Tā sabbāpi maggāvaraṇā, na saggāvaraṇā,
  paṭhamamaggavajjhāti veditabbā.
       Āraññikoti araññe nivāSī. 4- Pavaneti mahante gambhīravane. Caramānoti
  tahiṁ tahiṁ vicaramāno. Vissattho gacchatīti nibbhayo nirāsaṅko carati. Anāpāthagato
  luddassāti migaluddassa parammukhagato. Antamakāsi māranti kilesamāraṁ vā
  devaputtamāraṁ vā antaṁ akāsi. Apadaṁ vadhitvāti kilesapadaṁ hantvā
  nāsetvā. 5- Māracakkhu adassanaṁ gatoti mārassa adassanavisayaṁ patto.
  Anāpāthagatoti mārassa parammukhaṁ patto. Sesaṁ sabbattha pākaṭameva.

  *  *  *  *  *  *
  Footnote: 1 khu. paṭi. 31/148 2 chaṂa. diṭṭhipassanāya passati 3 khu. paṭi. 31/135/155
  4 chaṂa. nivāsaṁ 5 ka. kilesacaraṁ acaraṁ katvā nāsetvā
-------------------------------------------------
[page 080]
       Evaṁ bhagavā idampi suttaṁ arahattanikūṭeneva desesi. Desanāpariyosāne
  ca vuttasadisoyeva dhammābhisamayo ahosīti.
                   Saddhammappajjotikāya cūḷaniddesaṭṭhakathāya
                  mogharājamāṇavasuttaniddesavaṇṇanā niṭṭhitā.
                              Paṇṇarasamaṁ.
                         -----------------
                     16. Piṅgiyamāṇavasuttaniddesavaṇṇanā
       [89] Soḷasame piṅgiyasuttaniddese:- jiṇṇohamasmi abalo vivaṇṇoti 1-
  so kira brāhamṇo jarābhibhūto vīsavassasatiko jātiyā, dubbalo ca "idha pādaṁ
  karissāmī"ti aññatreva karoti, vinaṭṭhapurimacchavivaṇṇo ca. Tenāha "jiṇṇohamasmi
  abalo vivaṇṇo"ti, 1- māhampanassaṁ 2- momuho antarāvāti māhaṁ tuyhaṁ dhammaṁ
  asacchikatvā antarā eva avidvā hutvā anassaṁ. 3- Jāti jarāya idha vippahānanti
  idheva tava pādamūle pāsāṇake cetiye vā jātijarāya vippahānaṁ nibbānaṁ
  dhammarasaṁ ahaṁ vijaññaṁ, tamme ācikkha.
       Abaloti balarahito. 4- Dubbaloti dubbalabalo. Appabaloti parittabalo.
  Appathāmoti parittavīriyo. Vītavaṇṇoti parivattitacchavivaṇṇo. Vigatavaṇṇoti
  apagatacchavivaṇṇo. Vītacchitavaṇṇoti 5- dūrībhūtacchavivaṇṇo. Yā sā purimā subhā
  vaṇṇanibhāti yā sā subhā sundarā purimakāle sati, sā vaṇṇanibhā etarahi
  antarahitā vigatā. 6- Ādīnavo pātubhūtoti upaddavo pāturahosi. "yā Sā
  purimā subhā vaṇṇanibhā"ti pāṭhaṁ ṭhapetvā "yā sundarā 7- assā"ti eke
  vaṇṇayanti.
       Asuddhāti paṭalādīhi asuddhā. Avisuddhāti timirādīhi avisuddhā.
  Aparisuddhāti samantato phoṭapaṭalādīhi pariyonaddhattā aparisuddhā. Avodātāti
  nappasannā

  *  *  *  *  *  *
  Footnote: 1 chaṂa. vītavaṇaṇoti 2 chaṂa. māhaṁ nassaṁ 3 chaṂa. anassiṁ 4 chaṂa. balavirahito
  5 chaṂa. vigacchitavaṇṇoti 6 ka. vihatā 7 chaṂa. subhā
-------------------------------------------------
[page 081]
  Pasannasadisā. 1- No tathā cakkhunā rūpe passāmīti yathā porāṇacakkhunā 2-
  rūpārammaṇaṁ passāmi olokemi, tathā tena pakārena idāni na passāmi.
  Sotā asuddhātiādīsupi 3- eseva nayo. Māhaṁ panassanti ahaṁ mā vinassaṁ. 4-
       [90] Idāni yasmā piṅgiyo kāye sāpekkhatāya "jiṇṇohamasmī"tiādimāha.
  Tasmā therassa bhagavā 5- kāye sinehappahānatthaṁ "disvāna rūpesu vihaññamāne"ti
  gāthamāha. Tattha rūpesūti rūpahetu rūpapaccayā. Vihaññamāneti kammakaraṇādīhi
  upahaññamāne. Ruppanti rūpesūti cakkhurogādīhi ca rūpahetuyeva janā ruppanti
  bādhiyanti.
       Haññantīti ghaṭiyanti. Vihaññantīti vihesiyanti. Upavihaññantīti
  hatthapādacchedādiṁ labhanti. Upaghātiyantīti maraṇaṁ labhanti. Kuppantīti parivattanti.
  Pīḷiyantīti vighātaṁ āpajjanti. Ghaṭṭiyantīti ghaṭṭanaṁ pāpuṇanti. Byādhitāti 6-
  bhītā. Domanassitāti cittavighātaṁ pattā. Hāyamāneti 7- nassamāne.
       [91] Evaṁ bhagavatā yāva arahattaṁ, tāva kathitaṁ paṭipattiṁ sutvā piṅgiyo
  jarādubbalatāya visesaṁ anadhigantvāva puna 8- "disā catasso"ti imāya gāthāya
  bhagavantaṁ thomento desanaṁ yācati.
       [92] Athassa bhagavā punapi yāva arahattaṁ, tāva paṭipadaṁ dassento
  "taṇhādhipanne"ti gāthamāha.
       Taṇhādhipanneti taṇhāya vimuccitvā ṭhite. Taṇhānugeti taṇhāya
  samāgacchante. 9- Taṇhānugateti taṇhāya anubandhante. Taṇhānusaṭeti taṇhāya saha
  dhāvante. Taṇhāyāpanneti 10- taṇhāya nimugge. Paṭipanneti taṇhāya avatthaṭe.
  Abhibhūteti pīḷite. 11- Pariyādinnacitteti pariyādiyitvā gahitakusalacitte.
       Santāpajāteti sañjātacittasantāpe. Ītijāteti roguppanne.
  Upaddavajāteti ādīnavajāte. Upasaggajāteti uppannadukkhajāte.

  *  *  *  *  *  *
  Footnote: 1 ka. samannaddhasadisā 2 ka. porāṇaṁ cakkhunā 3 chaṂa. sotaṁ asuddhantiādīsupi
  4 ka. pakārena mā vinassaṁ 5 chaṂa. tenassa bhagavā 6 ka. byatkitāti
  7 chaṂa. vemāneti 8 chaṂa. ca puna 9 chaṂa. saha gacchante
  10 chaṂa. taṇhāya panneti 11 chaṂa. maddite
-------------------------------------------------
[page 082]
       Virajaṁ vītamalanti ettha virajanti vigatarāgādirajaṁ. Vītamalanti vigatarāgādimalaṁ 1-
  rāgādayo hi ajjhottharaṇaṭṭhena rajo nāma, dūsanaṭṭhena malaṁ nāMa.
  Dhammacakkhunti katthaci paṭhamamaggañāṇaṁ, katthaci ādīni tīṇi maggañāṇāni,
  katthaci catutthamaggañāṇampi. Idha pana jaṭilasahassassa catutthamaggañāṇaṁ. Piṅgiyassa
  tatiyamaggañāṇameva. Yaṁ kiñci samudayadhammaṁ, sabbantaṁ nirodhadhammanti vipassanāvasena
  evaṁ pavattassa dhammacakkhuṁ udapādīti attho. Sesaṁ sabbattha pākaṭameva.
       Evaṁ idampi suttaṁ bhagavā arahattanikūṭeneva desesi, desanāpariyosāne
  ca piṅgiyo anāgāmiphale patiṭṭhāsi. So kira antarantarā cintesi "evaṁ
  vicitrapaṭibhānaṁ nāma desanaṁ na labhati mayhaṁ mātulo bāvarī savanāyā"ti. Tena
  sinehavikkhepena arahattaṁ pāpuṇituṁ nāsakkhi. Antevāsikā panassa sahassajaṭilā
  arahattaṁ pāpuṇiṁsu. Sabbeva iddhimayapattacīvaradharā ehibhikkhuno ahesunti.
                   Saddhammappajjotikāya cūḷaniddesaṭṭhakathāya
                   piṅgiyamāṇavasuttaniddesavaṇṇanā niṭṭhitā.
                               Soḷasamaṁ
                          --------------
                 17. Pārāyanatthutigāthāniddesavaṇṇanā
       [93] Ito paraṁ saṅgītikārā desanaṁ thomentā "idamavoca bhagavā"tiādimāhaṁsu.
  Tattha idamavocāti idaṁ pārāyanaṁ avoca. Paricārikasoḷasannanti 2- bāvarissa paricārikena
  piṅgiyena saha soḷasannaṁ, 3- buddhassa vā bhagavato paricārikānaṁ soḷasannanti
  parivārakasoḷasannaṁ. 4- So eva 5- ca brāhmaṇo tatra soḷasasu disāsu 6- pana purato ca
  pacchato ca vāmapassato ca dakkhiṇapassato ca cha cha yojanāni nisinnā ujukena
  dvādasayojanikā ahosi. Ajjhiṭṭhoti yācito.

  *  *  *  *  *  *
  Footnote: 1 chaṂa. vītarāgādimalaṁ 2 chaṂa. paricārikasoḷasānanti 3 chaṂa. soḷasānaṁ, evamuparipi
  4 chaṂa. soḷasānanti paricārakasoḷasānaṁ 5 chaṂa. te eva 6 ka. soḷasa parisā
-------------------------------------------------
[page 083]
       [94-7] Atthamaññāyāti pāḷiatthamaññāya. Dhammamaññāyāti
  pāḷidhammamaññāya. 1- Pārāyananti evaṁ imassa dhammapariyāyassa adhivacanaṁ āropetvā
  tesaṁ brāhmaṇānaṁ nāmāni kittayantā 2- "ajito .pe. Buddhaseṭṭhamupāgamun"ti
  āhaṁsu. Tattha sampannacaraṇanti nibbānapadaṭṭhānabhūtena pātimokkhasīlādinā
  sampannaṁ. Isinti mahesiṁ.
       Niddese upāgamiṁsūti samīpe gamiṁsu. Upasaṅkamiṁsūti avidūraṭṭhānaṁ gamiṁsu.
  Payirupāsiṁsūti samīpe nisīdiṁsu. Paripucchiṁsūti paripucchaṁ āpādayiṁsu. 3-
  Paripañhiṁsūti 4- tulayiṁsu. "codayiṁsū"ti Keci.
       Sīlācāranipphattīti uttamasīlācāranipphatti, 5- maggena nipphannasīlanti
  attho.
       Gambhīreti uttānabhāvapaṭikkhepavacanaṁ. Duddaseti gambhīrattā duddase,
  dukkhena daṭṭhabbe, na sakkā sukhena daṭṭhuṁ. Duddasattāva duranubodhe, 6- dukkhena
  avabujjhitabbe, na sakkā sukhena avabujjhituṁ. Santeti nibbute. Paṇīteti
  aggappatte. 7- Idaṁ dvayaṁ lokuttarameva sandhāya vuttaṁ. Atakkāvacareti takkena na
  avacaritabbe na ogāhitabbe na 8- ñāṇeneva avacaritabbe. Nipuṇeti saṇhe.
  Paṇḍitavedanīyeti sammāpaṭipannehi paṇḍitehi veditabbe.
       [98] Tosesīti tuṭṭhiṁ āpādesi. Vitosesīti vividhā tesaṁ somanassaṁ
  uppādesi. Pasādesīti tesaṁ cittappasādaṁ akāsi. Ārādhesīti ārādhayi saddhiṁ
  pāpesi. Attamane akāsīti somanassavasena sakamane akāsi.
       [99] Tato paraṁ brahamacariyamacariṁsūti maggabrahmacariyaṁ acariṁsu.
       [101] Tasmā pārāyananti tassa pārabhūtassa nibbānassa āyatananti
  vuttaṁ hoti.
                  Pārāyanatthutigāthāniddesavaṇṇanā niṭṭhitā.

  *  *  *  *  *  *
  Footnote: 1 chaṂa. pāḷimaññāya 2 chaṂa. kittayanto 3 chaṂa. āhariṁsu
  4 chaṂa. parigaṇhiṁsūti 5 chaṂa. sīlācāranibbattīti uttamasīlācāranibbatti
  6 ka. duranubodheti duddasattatā ca duranubodhe 7 chaṂa. atappake, i. atittikare
  8 chaṂa. na-saddo na dissati
-------------------------------------------------
[page 084]
                  18. Pārāyanānugītigāthāniddesavaṇṇanā
       [102] Pārāyanamanugāsissanti 1- assa ayaṁ sambandho:- bhagavatā hi
  pārāyane desite soḷasasasahassajaṭilā arahattaṁ pāpuṇiṁsu, avasesānañca
  cuddasakoṭisaṅkhātānaṁ 2- devamanussānaṁ dhammābhisamayo ahosi. Vuttañhetaṁ porāṇehi:-
             "tato pāsāṇake ramme pārāyanasamāgame
              amataṁ pāpayī buddho cuddasa pāṇakoṭiyo"ti.
       Niṭṭhitāya pana dhammadesanāya tato tato āgatā manussā bhagavato
  ānubhāvena attano attano gāmanigamādīsveva pāturahesuṁ. Bhagavāpi sāvatthimeva
  agamāsi paricārikasoḷasādīhi anekehi bhikkhusahassehi parivuto. Tattha piṅgiyo
  bhagavantaṁ vanditvā āha "gacchāmahaṁ bhante bāvarissa buddhuppādaṁ ārocetuṁ,
  paṭiññātaṁ hi tassa 3- mayā"ti. Atha bhagavatā anuññāto ñāṇagamaneneva
  godhāvārītīraṁ gantvā pādagamanena assamābhimukho agamāsi. Tamenaṁ bāvarī
  brāhmaṇo maggaṁ olokento nisinno dūratova taṁ khārijaṭādivirahitaṁ
  bhikkhuvesenāgacchantaṁ disvā "buddho loke uppanno"ti niṭṭhamagamāsi.
  Sampattañcāpi naṁ pucchi "kiṁ piṅgiya buddho loke uppanno"ti. Āma brāhmaṇa
  uppanno, pāsāṇake cetiye nisinno amhākaṁ dhammaṁ desesi, tamahaṁ tuyhaṁ
  desessāmīti. Tato bāvarī mahatā sakkārena sapariso taṁ pūjetvā āsanaṁ paññāpesi.
  Tattha nisīditvā piṅgiyo "pārāyanamanugāyissan"tiādimāha.
       Tattha anugāyissanti bhagavato gītaṁ anugāyissaṁ. Yathā addakkhīti yathā
  sāmaṁ saccābhisambodhena asādhāraṇena ca addakkhi. Nikkāmoti pahīnakāmo.
  "nikkamo"tipi Pāṭho, vīriyavāti attho. Nikkhanto vā akusalapakkhā. Nibbanoti
  kilesavanavirahito, taṇhāvirahito eva vā. Kissa hetu musā bhaṇeti yehi
  kilesehi musā bhaṇeyya, ete tassa pahīnāti dasseti. Etena brāhmaṇassa
  savane ussāhaṁ janeti.

  *  *  *  *  *  *
  Footnote: 1 ka....bhāsissanti 2 ka..... saṅkhānaṁ 3 chaṂa. paṭissutaṁ hi tasseva
-------------------------------------------------
[page 085]
       Amaloti kilesamalavirahito. Vimaloti vigatakilesamalo nimmaloti kilesamalasuddho.
  Malāpagatoti kilesamalā dūrībhūto hutvā carati. Malavippahīnoti kilesamalappahīno.
  Malavimuttoti 1- kilesehi vimutto. Sabbamalavītivattoti vāsanādisabbakilesamalaṁ
  atikkanto. Te vanāti ete vuttappakārā kilesā.
       [103] Vaṇṇūpasañhitanti guṇūpasañhitaṁ.
       [104] Saccavhayoti buddho hi sacceneva avhānena nāmena yutto.
  Brahmeti taṁ brāhmaṇaṁ ālapati.
       Tattha lokoti lujjanaṭṭhena loko. Eko loko bhavalokoti tebhūmakavipāko.
  So hi bhavatīti bhavo, bhavo eva loko bhavaloko. Bhavaloko ca sambhavaloko cāti
  ettha ekeko dve dev hoti. Bhavaloko hi sampattibhavavipattibhavavasena duvidho.
  Sambhavalokopi sampattisambhavavipattisambhavavasena duvidho. Tattha sampattibhavalokoti
  sugatiloko. So hi iṭṭhaphalattā sundaro lokoti sampatti, bhavatīti bhavo, sampatti
  eva bhavo sampattibhavo, so eva loko sampattibhavaloko. Sampattisambhavalokoti
  sugatūpagakammaṁ. Taṁ hi sambhavati etasmā phalanti sambhavo, sampattiyā sambhavo
  sampattisambhavo, sampattisambhavo eva loko sampattisambhavalokoti.
       Vipattibhavalokoti apāyaloko. So hi aniṭṭhaphalattā virūpo lokoti
  vipatti, bhavatīti bhavo, vipatti eva bhavo vipattibhavo, vipattibhavo eva loko
  vipattibhavaloko. Vipattisambhavalokoti apāyūpagakammaṁ. Taṁ hi sambhavati etasmā
  phalanti sambhavo, vipattiyā sambhavo vipattisambhavo, vipattisambhavo eva loko
  vipattisambhavalokoti. Tisso vedanāti sukhā vedanā dukkhā vedanā adukkhamasukhā
  vedanā lokiyā eva. 2- Āhārāti paccayā. Paccayā hi attano phalaṁ āharantīti
  āhāRā. Kabaḷiṅkārāhāro phassāhāro manosañcetanāhāro viññāṇāhāroti
  cattāro. Vatthuvasena kabaḷīkattabbattā kavaḷiṅkāro, ajjhoharitabbattā

  *  *  *  *  *  *
  Footnote: 1 ka. malavippamugatoti 2 ka. lokikā eva
-------------------------------------------------
[page 086]
  Āhāro, odanakummāsādivatthukāya ojāyetaṁ nāmaṁ, sā hi ojaṭṭhamakarūpāni
  āharatīti āhāro. Cakkhusamphassādiko chabbidho phasso tisso vedanā
  āharatīti āhāro. Manaso sañcetanā na sattassāti manosañcetanā yathā
  cittekaggatā, manasā vā sampayuttā sañcetanā 1- manosañcetanā yathā ājaññaratho,
  tebhūmakakusalākusalacetanā. Sā hi tayo bhave āharatīti āhāro. Viññāṇanti
  ekūnavīsatibhedaṁ paṭisandhiviññāṇaṁ. Taṁ hi paṭisandhināmarūpaṁ āharatīti āhāro.
       Upādānakkhandhāti upādānagocarā khandhā 2- upādānakkhandhā, majjhe padalopo
  daṭṭhabbo. Upādānasambhūtā vā khandhā upādānakkhandhā yathā tiṇaggi, thusaggi. 3-
  Upādānavisayā 4- vā khandhā upādānakkhandhā yathā rājapuriso. Upādānappabhavā vā khandhā
  upādānakkhandhā yathā puppharukkho, phalarukkho. Upādānāni pana kāmupādānaṁ
  diṭṭhupādānaṁ sīlabbatupādānaṁ attavādupādānanti cattāri. Atthato pana bhusaṁ
  ādānanti upādānaṁ. Rūpūpādānakkhandho vedanūpādānakkhandho saññūpādānakkhandho
  saṅkhārūpādānakkhandho viññāṇūpādānakkhandhoti pañca. Cha ajjhattikāni āyatanānīti
  cakkhvāyatanaṁ sotāyatanaṁ ghānāyatanaṁ jivhāyatanaṁ kāyāyatanaṁ manāyatanaṁ. Satta
  viññāṇaṭṭhitiyo vuttanayā eva. Tathā aṭṭha lokadhammā. Apica:- lābho alābho
  yaso ayaso nindā pasaṁsā sukhaṁ dukkhanti ime aṭṭha lokappavattiyā sati
  anuparivattanadhammakattā 5- lokassa dhammāti lokadhammā. Etehi muttā sattā 6-
  nāma natthi, buddhānampi honti eva. Yathāha:-
         "aṭṭhime bhikkhave lokadhammā lokaṁ anuparivattanti, loko ca aṭṭha
          lokadhamme anuparivattati. Katame aṭṭha? lābho ca alābho ca .pe.
          Sukhañca dukkhañca. Ime kho bhikkhave aṭṭha lokadhammā lokaṁ aṭṭha
          anuparivattanti, loko ca ime lokadhamme anuparivattatī"ti 7-

  *  *  *  *  *  *
  Footnote: 1 saṁ., i. cetanā 2 ka. upādānato bhavā khandhā 3 ka. bhūsaggi
  4 chaṂa. upādānavidheyyā 5 Sī., i. anuparaMa.....
  6 chaṂa. mutto satto 7 aṅ. aṭṭhaka. 23/5/131
-------------------------------------------------
[page 087]
       Tattha anuparivattantīti anubandhanti nappajahanti, lokato na nivattantīti
  attho. Lābhoti pabbajitassa cīvarādi, gahaṭṭhassa dhanadhaññādilābho. Soyeva
  alabbhamāno lābho alābho na lābho alābhoti vuccati no 1- ca attābhāvappattito
  pariññeyyo siyā. Yasoti parivāro. Soyeva alabbhamāno yaso ayaso.
  Nindāti avaṇṇabhaṇanaṁ. Pasaṁsāti vaṇṇabhaṇanaṁ. Sukhanti kāmāvacarakāyikacetasikaṁ.
  Dukkhanti puthujjanasotāpannasakadāgāmīnaṁ kāyikacetasikaṁ, anāgāmiarahantānaṁ
  kāyikameva. Sattāvāsāti sattānaṁ āvāsā, vasanaṭṭhānānīti attho. Tāni pana
  tathā 2- pakāsitā khandhā eva. Sattasu viññāṇaṭṭhitīsu asaññasattena ca
  nevasaññānāsaññāyatanena ca saddhiṁ nava sattavāsā. Dasāyatanānīti cakkhvāyatanaṁ
  rūpāyatanaṁ sotāyatanaṁ saddāyatanaṁ ghānāyatanaṁ gandhāyatanaṁ jivhāyatanaṁ rasāyatanaṁ
  kāyāyatanaṁ phoṭṭhabbāyatananti evaṁ dasa. Dvādasāyatanānīti manāyatanadhammāyatanehi
  saddhiṁ evaṁ dvādasa. Aṭṭhārasa dhātuyoti cakkhudhātu rūpadhātu cakkhuviññāṇadhātu
  .pe. Manodhātu dhammadhātu manoviññāṇadhātūti ekekasmiṁ tīṇi tīṇi katvā
  aṭṭhārasa dhātuyo.
       Sadisanāmoti tesaṁ sadisanāmo ekaguṇavaṇṇanāmo. 3- Sadisavhayoti
  ekaguṇavaṇṇanāmena avhāyano. Saccasadisavhayoti avitathaekaguṇavaṇṇanāmena
  aviparītena avhāyano.
       Āsitoti upasaṅkamito. Upāsitoti upagantvā sevito. Payirupāsitoti
  bhattivasena atisevito. 4-
       [105] Kubbanakanti parittavanaṁ. Bahupphalaṁ kānanamāvaseyyāti
  anekaphalādivikatibharitakānanaṁ āgamma vaseyya. Appadasseti bāvarippabhutike parittapaññe.
  Mahodadhinti anotattādiṁ mahantaṁ udakadadhiṁ. 5-
       Appadassāti mandadassino. Parittadassāti atimandadassino. Thokadassāti
  parittatopi atiparittadassino. Omakadassāti heṭṭhimadassino. Lāmakadassāti

  *  *  *  *  *  *
  Footnote: 1 ka. vuccamāno 2 ka. yathā 3 ka. sādināmoti tesaṁ sadisanāmo.
  sadisanāmoti ekaguṇavaṇṇanāmo 4 chaṂa. atīva sevito 5 chaṂa. udakarāsiṁ
-------------------------------------------------
[page 088]
  Appadhānadassino. 1- Jatukkadassāti 2- na uttamadassino appamāṇadassino. 3-
  Appamāṇadassanti pamāṇaṁ atikkamitvā appamāṇaṁ nibbānadassaṁ. Aggadassanti
  "aggato ve pasannānan"tiādinā 4- nayena aggadhammadassaṁ. Seṭṭhadassanti
  sambuddho dipadaseṭṭhoti seṭṭhadassaṁ. Viseṭṭhadassantiādīni cattāri upasaggena
  vaḍḍhitāni. Asamanti na samaṁ asamaṁ sabbaññuṁ. Asamasamanti asamehi atītabuddhehi
  samaṁ asamasamaṁ. Appaṭisamanti attanā 5- sadisavirahitaṁ. Appaṭibhāganti attano
  paṭibimbavirahitaṁ. Appaṭipuggalanti paṭimallapuggalavirahitaṁ. 6- Devātidevanti
  visuddhidevānampi atidevaṁ. Abhimaṅgalasammataṭṭhena usabhaṁ. Achambhitaṭṭhena purisasīhaṁ.
  Niddosaṭṭhena purisanāgaṁ. Uttamaṭṭhena purisājaññaṁ. Aṭṭhaparisapaṭhaviṁ uppīḷetvā
  sadevake loke kenaci paccatthikena paccāmittena akampiye acalaṭṭhāne 7-
  tiṭṭhanaṭṭhena purisanisabhaṁ. Dhammadesanādhuravahanaṭṭhena purisadhorayhaṁ.
       Mānasakaṁ vā saranti 8- manasā cintetvā kataṁ pallaṁ vā nāmameva vā.
  Anotattaṁ vā dahanti 9- candimasūriyā dakkhiṇena vā uttarena vā gacchantā
  pabbatantarena taṁ obhāsenti, ujuṁ gacchantā na obhāsenti. Tenevassa
  "anotattan"ti saṅkhā udapādi. Evarūpaṁ anotattaṁvādahaṁ. 10- Akkhobhaṁ amitodakanti
  cāletuṁ asakkuṇeyyaṁ aparimitaudakajalarāsiṁ. Evamevāti opammasaṁsandanaṁ, buddhaṁ
  bhagavantaṁ akkhobhaṁ āsabhaṁ ṭhānaṭṭhānena cāletuṁ asakkuṇeyyaṁ. Amitatejanti
  aparimitañāṇatejaṁ. Pabhinnañāṇanti dasabalañāṇādivasena pabhedagatañāṇaṁ. Vivaṭacakkhunti
  samantacakkhuṁ.
       Paññāpabhedakusalanti "yā paññā pajānanā vicayo pavicayo"tiādinā 11-
  nayena paññāya pabhedajānane chekaṁ. Adhigatapaṭisambhidanti paṭiladdhacatupaṭisambhidaṁ.
  Catuvesārajjappattanti "sammāsambuddhassa te paṭijānato ime dhammā

  *  *  *  *  *  *
  Footnote: 1 ka. appamāṇadassino 2 chaṂa. chatukkadassāti 3 chaṂa. ayaṁ pāṭho na dissati
  4 aṅ. catukka. 21/34/40, khu. iti. 25/90/309 5 chaṂa. attato
  6 ka. paṭipuggalavirahitaṁ 7 ka. āsabhaṭṭhāne 8 ka. mānasakatasaranti
  9 ka. anotattadahanti 10 ka. anotattadahaṁ
  11 abhi. saṅ. 34/79/34, abhi. vi. 35/525/301
-------------------------------------------------
[page 089]
  Anabhisambuddhā"tiādinā 1- nayena vuttesu catūsu ṭhānesu visāradabhāvapattaṁ.
  Saddhādhimuttanti 2- parisuddhe phalasamāpattacitte adhimuttaṁ, tattha paviṭṭhaṁ.
  Setapaccattanti vāsanāya vippahīnattā parisuddhaṁ āveṇikāttabhāvaṁ.
  Advayabhāṇinti paricchinnavacanattā dvevacanavirahitaṁ, tādinti tādisaṁ,
  iṭṭhāniṭṭhesu akampanaṁ vā. Tathā paṭiññā assāti tathāpaṭiñño, 3- taṁ
  aparittanti na khuddakaṁ. Mahantanti tedhātuṁ atikkamitvā mahantappattaṁ. 4-
       Gambhīranti aññesaṁ duppavesaṁ. Appameyyanti atulaṭṭhena appameyyaṁ.
  Duppariyogāhanti pariyogāhituṁ dukkhappavesaṁ. Bahuratananti 5- saddhādiratanehi
  bahuratanaṁ. 6- Sāgarasamanti ratanākarato samuddasadisaṁ. Chaḷaṅgupekkhāya samannāgatanti
  "cakkhunā rūpaṁ disvā neva sumano hoti na dummano"ti 7- vuttanayena
  chaḷaṅgupekkhāya paripuṇṇaṁ. Atulanti tulavirahitaṁ, tulayituṁ asakkuṇeyyaṁ. Vipulanti
  atimahantaṁ. Appameyyanti pametuṁ asakkuṇeyyaṁ. Taṁ tādisanti taṁ bhagavantaṁ
  tādiguṇasampannaṁ. Pavadataṁ maggavādinanti pavadantānaṁ kathentānaṁ uttamaṁ kathayantaṁ
  vadantaṁ adhigacchinti sambandho. Merumiva nagānanti pabbatānaṁ antare sineruṁ
  viya. Garuḷamiva dvijānanti pakkhijātānaṁ antare supaṇṇaṁ viya. Sīhamiva migānanti
  catuppadānamantare sīhaṁ viya. Udadhimiva aṇṇavānanti vithiṇṇāṇṇavānaṁ antare
  samuddaṁ viya adhigacchiṁ. Jinapavaranti buddhuttamaṁ.
       [106] Yeme pubbeti ye ime pubbe.
       [107] Tamonudāsīnoti tamonudo āsīno. Bhūripaññāṇoti ñāṇaddhajo.
  Bhūrimedhasoti vipulapañño.
       Niddese pabhaṅkaroti tejaṁ karo. Ālokakaroti anandhakārakaro.
  Obhāsakaroti obhāsaṁ jotiṁ karotīti obhāsakaro. Dīpasadisaṁ ālokaṁ karotīti
  dīpaṅkaro. Padīpasadisaṁ ālokaṁ karotīti padīpakaro. Ujjotakaroti patāpakaro. 7-
  Pajjotakaroti disāvidisā patāpakaro. 8-

  *  *  *  *  *  *
  Footnote: 1 Maṃū. 12/150/110, aṅ.catuka. 21/8/10 2 chaṂa. saddhādhimuttanti
  3 ka. tathāyapariññā 4 ka. mahantaṁ padaṁ 5 chaṂa. pahūtaratananti
  6 chaṂa. pahūtaratananti 7 aṅ. chakka. 22/272/312 (syā) 8 ka. pabhāsaṅkaro
-------------------------------------------------
[page 090]
       Bhūripaññāṇoti puthulañāṇo. Ñāṇapaññāṇoti ñāṇena pākaṭo.
  Paññādhajoti ussitaṭṭhena paññāva dhajo assāti paññādhajo, dhajo rathassa
  paññāṇantiādīsu 1- viya. Vibhūtavihārīti pākaṭavihāro.
       [108] Sandiṭṭhikamakālikanti sāmaṁ passitabbaphalaṁva, 2- na ca kālantare
  pattabbaphalaṁ. Anītikanti kilesādiītivirahitaṁ.
       Sandiṭṭhikanti lokuttaradhammo yena adhigato hoti, tena parasaddhāya
  gantabbataṁ hitvā paccavekkhaṇañāṇena 3- sayaṁ daṭṭhabboti sandiṭṭhiko, taṁ
  sandiṭṭhikaṁ. Attano phalaṁ dānaṁ sandhāya nāssa kāloti akālo, akāloyeva
  akāliko. Yo ettha ariyamaggadhammo, so attano samanantarameva phalaṁ detīti
  attho, taṁ akālikaṁ. Ehi passa imaṁ dhammanti evaṁ pavattaṁ ehipassavidhiṁ
  arahatīti ehipassiko, taṁ ehipassikaṁ. Ādittaṁ celaṁ vā sīsaṁ vā
  ajjhupekkhitvāpi attano citte upanayaṁ arahatīti opanayiko, 4- taṁ opanayikaṁ. 5-
  Sabbehipi ugghatitaññūādīhi "bhāvito me maggo, adhigataṁ phalaṁ. Sacchikato
  nirodho"ti attani attani veditabbanti paccattaṁ veditabbaṁ viññūhi.
       [109] Atha naṁ bāvarī āha "kinnu tamhā"ti dve gāthā.
       Muhuttampīti thokampi. Khaṇampīti na bahumpi. Layampīti manampi. 6-
  Vayampīti 7- koṭṭhāsampi. Addhampīti 8- divasampi.
       [111-13] Tato piṅgiyo bhagavato santikā avippavāsameva dīpento
  "nāhaṁ tamhā"tiādimāha. Nāhaṁ yo me .pe. Passāmi naṁ manasā
  cakkhunā vāti taṁ buddhaṁ maṁsacakkhunā viya manasā passāmi. Namassamāno
  vivasemi rattinti namassamānova rattiṁ atināmemi.
       [114] Tena teneva natoti yena yena disābhāgena buddho, tena
  tenevāhampi nato, tanninno tappoṇo tappabbhāroti 9- dasseti.

  *  *  *  *  *  *
  Footnote: 1 khu. jā. 28/1841/326, khu. cūḷa. 30/597/293 (syā) 2 chaṂa. passitabbaṁ phalaṁ
  3 Ma. paccekakhañāṇena, visuddhi 1/276 (syā) 4 chaṂa. opaneyyiko
  5 chaṂa. opaneyyikaṁ 6 ka. mandampi 7 ka. vassampīti 8 ka. aṭṭhampīti
  9 chaṂa. tappoṇoti
-------------------------------------------------
[page 091]
       [115] Dubbalathāmakassāti appathāmakassa. Atha vā dubbalassa ca
  dutthāmakassa ca, balavīriyahīnassāti 1- vuttaṁ hoti. Teneva kāyo na paletīti
  teneva dubbalatthāmakattena kāyo na gacchati, yena buddho, na tena
  gacchati. "na Paretī"tipi pāṭho, so evattho. Tatthāti buddhassa santike.
  Saṅkappayantāyāti saṅkappagamanena. Tena yuttoti yena buddho, tena
  yutto payutto anuyuttoti dasseti.
       Yena buddhoti yena disābhāgena buddho upasaṅkamitabbo, tena
  disābhāgena na paleti. Atha vā bhummatthe karaṇavacanaṁ. Yattha buddho, tattha
  na paleti na gacchati. Na vajatīti purato na yāti. Na gacchatīti na vattati. 2-
  Nābhikkamatīti 3- na upasaṅkamati.
       [116] Paṅke sayānoti kāmakaddame sayamāno. Dīpā dīpaṁ upallavinti
  satthārādito satthārādiṁ adhigacchiṁ. Athaddasāsiṁ sambuddhanti sohaṁ evaṁ
  duddiṭṭhiṁ gahetvā anavāhiṇḍanto atha pāsāṇake cetiye buddhamaddakkhiṁ.
       Tattha semānoti nisajjamāno. 4- Sayamānoti seyyaṁ kappayamāno.
  Āvasamānoti vasamāno. Parivasamānoti niccaṁ vasamāno.
       Pallavinti uggamiṁ. 5- Upallavinti uttariṁ. 6- Sampallavinti 7-
  upasaggena padaṁ vaḍḍhitaṁ. Addasanti niddesassa uddesapadaṁ. Addasanti passiṁ.
  Addakkhinti olokesiṁ. Apassinti esiṁ. Paṭivijjhinti vinivijjhiṁ.
       [117] Imissā gāthāya avasāne piṅgiyassa ca bāvarissa ca indriyaparipākaṁ
  viditvā bhagavā sāvatthiyaṁ ṭhitoyeva suvaṇṇobhāsaṁ muñci. Piṅgiyo bāvarissa
  buddhaguṇe vaṇṇayanto nisinno eva taṁ obhāsaṁ disvā "kiṁ idan"ti olokento
  bhagavantaṁ attano purato ṭhitaṁ viya disvā bāvaribrāhmaṇassa "buddho āgato"ti
  ārocesi. Brāhmaṇo uṭṭhāyāsanā añjaliṁ paggahetvā aṭṭhāsi. Bhagavāpi
  obhāsaṁ pharitvā brāhmaṇassa attānaṁ dassento

  *  *  *  *  *  *
  Footnote: 1 chaṂa. balavīriyahīnassāpīti 2 chaṂa. nivattati 3 chaṂa. nātikkamati
  4 ka. nipajjamāno 5 ka. uttariṁ 6 ka. tīraṁ pāpuṇiṁ 7 ka. samupallavinti
-------------------------------------------------
[page 092]
  Ubhinnampi sappāyaṁ viditvā piṅgiyameva ālapamāno "yathā ahū vakkalī"ti imaṁ
  gāthaṁ abhāsi.
       Tassattho:- yathā vakkalitthero saddhādhimutto ahosi, saddhādhureneva
  arahattaṁ pāpuṇi, yathā ca soḷasannaṁ eko bhadrāvudho nāma, yathā ca
  āḷavigotamo ca. Evameva tvampi pamuñcassu suddhaṁ, tato saddhāya
  adhimuccanto "sabbe saṅkhārā aniccā"tiādinā 1- nayena vipassanaṁ ārabhitvā
  maccudheyyassa pāraṁ nibbānaṁ gamissatīti 2- arahattanikūṭena desanaṁ niṭṭhāpesi,
  desanāpariyosāne piṅgiyo arahatte, bāvarī anāgāmiphale patiṭṭhahi,
  bāvaribrāhmaṇassa sissā 3- pana pañcasatā sotāpannā ahesuṁ.
       Tattha muñcassūti mocassu. Pamuñcassūti mocehi. Adhimuñcassūti tattha
  adhimokkhaṁ karassu. Okappehīti bahumānaṁ uppādehi. 4- Sabbe saṅkhārā
  aniccāti hutvā abhāvaṭṭhena. 5- Sabbe saṅkhārā dukkhāti dukkhamanaṭṭhena
  akkhamaṭṭhena. Sabbe dhammā anattāti avasavattanaṭṭhena.
       [118] Idāni piṅgiyo attano pasādaṁ nivedento "esa bhiyyo"tiādimāha.
  Tattha paṭibhānavāti paṭibhānapaṭisambhidāya upeto. Bhiyyoti 6- uparūpari.
       [119] Adhideve abhiññāyāti adhidevakare dhamme ñatvā. Paroparanti
  hīnappaṇītaṁ, attano ca parassa ca adhidevattakaraṁ sabbaṁ dhammajātaṁ
  avedīti vuttaṁ hoti. Kaṅkhīnaṁ paṭijānatanti kaṅkhīnaṁyeva sataṁ "nikkaṅkhamhā"ti
  paṭijānantānaṁ.
       Niddese pārāyanikapañhānanti pārāyanikabrāhmaṇānaṁ pucchānaṁ. 7-
  Avasānaṁ karotīti antakaro. Koṭiṁ karotīti pariyantakaro. Sīmaṁ mariyādaṁ karotīti
  paricchedakaro. Nigamaṁ karotīti parivaṭumakaro. Piṅgiyapañhānanti 8- na kevalaṁ

  *  *  *  *  *  *
  Footnote: 1 Ma. mū. 13/356/318, khu. dha. 25/277/64, khu. thera. 26/676/365,
  khu. paṭi. 31/31/38, abhi. ka. 37/753/441 2 ka. gamissasīti 3 ka. parisā
  4 chaṂa. uppādehīti bhiyyoti 5 chaṂa. ayaṁ pāṭho na dissati 6 chaṂa. bhiyyo
  7 ka. pucchāya 8 chaṂa. sabhiYu..,
-------------------------------------------------
[page 093]
  Pārāyanikabrāhmaṇānaṁ pañhānaṁ eva, atha kho piṅgiyaparibbājakādīnampi 1-
  pañhānaṁ antaṁ karotīti dassetuṁ "piṅgiyapañhānan"tiādimāha. 1-
       [120] Asaṁhīranti rāgādīhi asaṁhāriyaṁ. Asaṅkuppanti asaṁkuppaṁ
  avipariṇāmadhammaṁ. Dvīhipi padehi nibbānaṁ bhaṇati. Addhā gamissāmīti ekaṁseneva
  taṁ anupādisesaṁ nibbānadhātuṁ gamissāmi. Na mettha kaṅkhāti natthi me ettha
  nibbāne kaṅkhā. Evaṁ maṁ dhārehi adhimuttacittanti piṅgiyo "evameva tvampi
  pamuñcassu saddhan"ti iminā bhagavato ovādena attani saddhaṁ uppādetvā
  saddhādhureneva ca vimuñcitvā taṁ saddhādhimuttiṁ pakāsento bhagavantaṁ āha
  "evaṁ maṁ dhārehi adhimuttacittan"ti. Ayañhettha adhippāyo "yathā maṁ tvaṁ
  avaca, evameva maṁ adhimuttacittaṁ dhārehī"ti.
       Na saṁhariyatīti gahetvā saṁharituṁ na sakkā. Niyogavacananti yuttavacanaṁ.
  Avatthāpanavacananti sanniṭṭhānavacanaṁ. Imasmiṁ pārāyanavagge yaṁ antarantarā na
  vuttaṁ, taṁ heṭṭhā vuttanayena gahetabbaṁ. Sesaṁ sabbattha pākaṭameva.
                   Saddhammappajjotikāya cūḷaniddesaṭṭhakathāya
                  pārāyanānugītigāthāniddesavaṇṇanā niṭṭhitā.
                       Pārāyanavaggavaṇṇanā niṭṭhitā.
                             --------

  *  *  *  *  *  *
  Footnote: 1 chaṂa. sabhiYu....
-------------------------------------------------
[page 094]
                     19. Khaggavisāṇasuttaniddesavaṇṇanā
                            paṭhamavaggavaṇṇanā
       ito paraṁ khaggavisāṇasuttaniddesavaṇṇanāya okāso anuppatto. Tattha
  "sabbesu bhūtesu nidhāya daṇḍan"ti ito paraṁ atirekapadamattameva vaṇṇayissāMa.
  Tattha sabbesūti anavasesesu. Bhūtesūti sattesu. Ettha bhūtesūti kiñcāpi
  bhūtasaddo "bhūtasmiṁ pācittiyan"ti 1- evamādīsu vijjamāne, "bhūtamidaṁ sāriputta
  samanupassasī"ti 2- evamādīsu khandhapañcake, "cattāro kho bhikkhu 3- mahābhūtā
  hetū"ti 4- evamādīsu catubbidhe paṭhavīdhātvādirūpe, "yo ca kālaghaso bhūto"ti 5-
  evamādīsu khīṇāsave, "sabbeva nikkhipissanti, bhūtā loke samussayan"ti 6-
  evamādīsu sabbasatte, "bhūtagāmapātabyatāyā"ti 7- evamādīsu rukkhādike, "bhūtaṁ
  bhūtato pajānātī"ti 8- evamādīsu cātumahārājikānaṁ heṭṭhā sattanikāyaṁ
  upādāya vattati. Idha pana avisesato paṭhavīpabbatādīsu jātā sattā bhūtāti
  veditabbā. Tesu bhūtesu. Nidhāyāti nikkhipitvā.
       Daṇḍanti kāyavacīmanodaṇḍaṁ, kāyaduccaritādīnametaṁ adhivacanaṁ. Kāyaduccaritaṁ
  hi daṇḍayatīti daṇḍo, bādheti anayabyasanaṁ pāpetīti vuttaṁ hoti. Evaṁ
  vacīduccaritaṁ manoduccaritañca. Paharaṇadaṇḍo eva vā daṇḍo, taṁ nidhāyātipi
  vuttaṁ hoti. Aviheṭhayanti aviheṭhayanto. Aññatarampīti yaṁ kiñci ekampi.
  Tesanti tesaṁ sabbabhūtānaṁ. Na puttamiccheyyāti atrajo khetrajo dinnako
  antevāsikoti imesu catūsu puttesu yaṁ kiñci puttaṁ na iccheyya. Kuto
  sahāyanti sahāyaṁ pana iccheyyāti kuto eva etaṁ.
       Ekoti pabbajjāsaṅkhātena eko, adutiyaṭṭhena eko, taṇhāpahānaṭṭhena
  eko, ekantavigatakilesoti eko, eko paccekasambodhiṁ abhisambuddhoti eko.

  *  *  *  *  *  *
  Footnote: 1 gavesitabbaṁ 2 Ma. mū. 12/401/358 3 ka. bhikkhave 4 Ma. u.14/86/68
  5 khu. jā. 27/190/71 6 dī. mahā. 10/220/137 7 vi. mahāvi. 2/90/160
  8 Ma. mū. 12/3/2
-------------------------------------------------
[page 095]
  Samaṇasahassassapi hi majjhe vattamāno gihisaññojanassa chinnattā eko, evaṁ
  pabbajjāsaṅkhātena eko. Eko tiṭṭhati, eko gacchati, eko nisīdati, eko
  seyyaṁ kappeti, eko iriyati vattatīti eko. Evaṁ adutiyaṭṭhena eko.
           "taṇhādutiyo Puriso dīghamaddhāna saṁsaraṁ
            itthabhāvaññathābhāvaṁ saṁsāraṁ nātivattati.
            Evamādīnavaṁ ñatvā taṇhaṁ dukkhassa sambhavaṁ
            vītataṇho anādāno sato bhikkhu paribbaje"ti 1-
  evaṁ taṇhāpahānaṭṭhena eko sabbakilesassa pahīnā ucchinnamūlā tālāvatthukatā
  anabhāvaṁkatā āyatiṁ anuppādadhammāti evaṁ ekantavigatakilesoti eko. Anācariyako
  hutvā sayambhū sāmaññeva paccekasambodhiṁ abhisambuddhoti evaṁ eko paccekasambodhiṁ
  abhisambuddhoti eko.
       Careti yā imā aṭṭha cariyāyo. Seyyathidaṁ? yā paṇidhisampannānaṁ
  Catūsu iriyāpathesu iriyāpathacariyā, indriyesu guttadvārānaṁ ajjhattikāyatanesu
  āyatanacariyā, appamādavihārīnaṁ catūsu satipaṭṭhānesu saticariyā, adhicittamanuyuttānaṁ
  catūsu jhānesu samādhicariyā, buddhisampannānaṁ catūsu ariyasaccesu ñāṇacariyā,
  sammā paṭipannānaṁ catūsu ariyamaggesu maggacariyā, adhigataphalānaṁ catūsu sāmaññaphalesu
  paṭipatticariyā, 2- tiṇṇaṁ budadhānaṁ sabbasattesu lokatthacariyā, tattha padesato
  paccekabuddhasāvakānanti. Yathāha "cariyāti aṭṭha cariyāyo yā 3- iriyāpathacariyā"ti 4-
  vitthāro. Tāhi cariyāti samannāgato bhaveyyāti attho. Atha vā yā imā
  "adhimuccanto saddhāya carati, paggaṇhanto vīriyena carati, upaṭṭhahanto satiyā
  carati, avikkhitto samādhinā carati, pajānanto paññāya carati, vijānanto
  viññāṇena carati, evaṁ paṭipannassa kusalā dhammā āyāpentīti āyatanacariyāya
  carati, evaṁ paṭipanno visesamadhigacchatīti visesacariyāya caratī"ti 5- evaṁ aparāpi

  *  *  *  *  *  *
  Footnote: 1 khu. iti. 25/15/105/241-324, khu. mahā. 29/891/557,
  khu. cūḷa. 30/667/320 (syā) 2 ka. patticariyā 3 ka. aṭṭha cariyā
  4 khu. cūḷa. 30/667/322 (syā), khu. paṭi. 31/197/232
  5 khu. cūḷa. 30/667/323 (syā), khu. paṭi. 31/197/233
-------------------------------------------------
[page 096]
  Aṭṭha cariyā vuttā. Tāhipi 1- samannāgato bhaveyyāti attho. Khaggavisāṇakappoti
  khaggavisāṇo nāma khaggamigasiṅgaṁ.
       Kappasaddo panāyaṁ abhisaddahanavohārakālapaññatticchedavikappalesa-
  samantabhāvasadisādianekattho. Tathā hissa "okappanīyametaṁ bhoto gotamassa.
  Yathā taṁ arahato sammāsambuddhassā"ti 2- evamādīsu abhisaddahanattho. "anujānāmi
  Bhikkhave pañcahi samaṇakappehi phalaṁ paribhuñjitun"ti 3- evamādīsu vohāro. "yena
  Sudaṁ niccakappaṁ viharāmī"ti 4- evamādīsu kālo. "iccāyasmā Kappo"ti 5-
  evamādīsu paññatti. "alaṅkato Kappitakesamassū"ti 6- evamādīsu chedanaṁ. "kappati
  Dvaṅgulakappo"ti 7- evamādīsu vikapPo. "atthi Kappo nipajjitun"ti 8-
  evamādīsu leso. "kevalakappaṁ Veḷuvanaṁ obhāsetvā"ti 9- evamādīsu samantabhāvo.
  "satthukappena Kira bho sāvakena saddhiṁ mantayamānā na jānimhā"ti 10- evamādīsu
  sadiso, paṭibhāgoti attho. Idha panassa sadiso paṭibhāgoti attho veditabbo,
  khaggavisāṇasadisoti 11- vuttaṁ hoti. Ayaṁ tāvettha padato atthavaṇṇanā.
       Adhippāyānusandhito pana evaṁ veditabbo:- yvāyaṁ vuttappakāro
  daṇḍo bhūtesu pavattiyamāno anihito 12- hoti, taṁ tesu appavattiyamānesu 13-
  tappaṭipakkhabhūtāya mettāya hitūpasaṁhārena ca sabbesu bhūtesu nidhāya daṇḍaṁ,
  nihitadaṇḍattā eva ca yathā anihitadaṇḍā sattā bhūtāni daṇḍena vā satthena
  pāṇinā vā leḍḍunā vā viheṭhenti tathā aviheṭhayaṁ, aññatarampi tesaṁ imaṁ
  mettākammaṭṭhānaṁ āgamma yadeva tattha vedanāgataṁ saññāsaṅkhāraviññāṇagataṁ
  tañca tadanusāreneva tadaññañca saṅkhāragataṁ 14- vipassitvā imaṁ paccekabodhiṁ
  adhigatomhī"ti. Ayaṁ tāva adhippāyo.

  *  *  *  *  *  *
  Footnote: 1 chaṂa. tāhi 2 Maṃū. 12/387/345 3 vi. cūḷa. 7/250/7
  4 Maṃū. 12/387/345 5 khu.su. 25/1099/544, khu. cūḷa. 30/372/181 (syā)
  6 khu. jā. 28/1380/272 7 vi. cūḷa. 7/446/286 8 aṅ. aṭṭhaka. 23/80/276
  9 saṁ. sa. 15/94/61 10 Ma. mū. 12/260/221 11 ka....paṭibhāgoti
  12 chaṂa. ahito 13 ka. appavattiyamāno 14 ka. saṅkhataṁ
-------------------------------------------------
[page 097]
       Ayaṁ pana anusandhi:- evaṁ vutte te amaccā āhaṁsu "idāni bhante
  kuhiṁ gacchathā"ti. Tato tena "pubbapaccekasambuddhā kattha vasantī"ti āvajjetvā
  "gandhamādanapabbate"ti vutte punāhaṁsu "amhe dāni bhante pajahatha,
  na gacchathā"ti 1- atha paccekabuddho āha "na puttamiccheyyā"ti sabbaṁ. Tatrāyaṁ
  adhippāyo:- ahaṁ idāni atrajādīsu yaṁ kiñci puttampi na iccheyyaṁ, kuto
  pana tumhādisaṁ sahāyaṁ. Tasmā tumhesupi yo mayā saddhiṁ gantukāmo puriso
  vā hotuṁ icchati, so eko care khaggavisāṇakappoti. 2- Atha vā tehi "amhe
  dāni bhante pajahatha, na icchathā"ti vutte so paccekasambuddho "na puttamiccheyyaṁ,
  kuto sahāyan"ti vatvā attanā 3- yathāvuttenaṭṭhena ekacariyāya guṇaṁ disvā
  sammudito pītisomanassajāto imaṁ udānaṁ udānesi.
       Tattha tasāti 4- pipāsakiriyā. Thāvarāti khīṇāsavā. Bhayabheravāti khuddānukhuddakā
  cittutrāsā. 5- Nidhāyāti chaḍḍetvā. Nidahitvāti ṭhapetvā oropayitvāti
  adhokaritvā. Samoropayitvāti adhogataṁ vissajjetvā. Nikkhipitvāti tato apanetvā.
  Paṭippassambhitvāti sannisīdāpetvā.
       Ālapananti ādito lapanaṁ. Sallapananti sammā lapanaṁ. Ullapananti
  uddhaṁ katvā lapanaṁ. Samullapananti punappunaṁ uddhaṁ katvā lapanaṁ.
       Iriyāpathacariyāti iriyāpathānaṁ cariyā, pavattananti attho. Sesesupi eseva nayo.
  Āyatanacariyā pana āyatanesu satisampajaññānaṁ cariyā. Pattīti phalāni. Tāni hi
  pāpuṇīyantīti "pattī"ti vuttāni. Sattalokassa diṭṭhadhammikasamparāyikā atthā
  lokatthāti ayaṁ viseso.
       Idāni tāsaṁ cariyānaṁ bhūmiṁ dassento "catūsu iriyāpathesū"tiādimāha.
  Satipaṭṭhānesūti ārammaṇasatipaṭṭhānesupi vuccamānesu satito anaññāni, vohāravasena
  pana aññāni viya katvā vuttaṁ. Ariyasaccesūti pubbabhāgalokiyasaccañāṇena visuṁ visuṁ
  saccapariggahavasena vuttaṁ. Ariyamaggesu sāmaññaphalesūti

  *  *  *  *  *  *
  Footnote: 1 chaṂa. icchathāti 2 chaṂa. khaggavisāṇakappo 3 chaṂa. attano
  4 Sī. tasināti, ka. tasitāti 5 ka. bhayabheravoti udānaṁ udato cittutrāso
-------------------------------------------------
[page 098]
  Ca vohāravaseneva vuttaṁ. Padeseti 1- lokatthacariyāya ekadese. Nippadesato hi
  lokatthacariyaṁ buddhā eva karonti. Puna tā eva cariyāyo kārakapuggalavasena
  dassento "paṇidhisampannānan"tiādimāha. Tattha paṇidhisampannā nāma
  iriyāpathānaṁ santattā iriyapathappavattiyā 2- sampannā akampitairiyāpathā
  bhikkhubhāvānurūpena santena iriyāpathena sampannā.
       Indriyesu guttadvārānanti cakkhvādīsu chasu indriyesu attano
  attano visaye pavattaṁ ekekadvāravasena guttaṁ dvāraṁ etesanti guttadvārā,
  tesaṁ guttadvārānaṁ. Dvāranti cettha uppattidvāravasena cakkhvādayo eva.
  Appamādavihārīnanti sīlādīsu appamādavihāravataṁ. Adhicittamanuyuttānanti
  vipassanāya pādakabhāvena adhicittasaṅkhātaṁ samādhiṁ anuyuttānaṁ. Buddhisampannānanti
  nāmarūpavavatthānaṁ ādiṁ katvā yāva gotrabhū, tāva pavattena ñāṇena sampannānaṁ.
  Sammā paṭipannānanti catumaggakkhaṇe. Adhigataphalānanti catuphalakkhaṇe.
  Tathāgatānanti tathā āgatānaṁ. Arahantānanti dūrakilesānaṁ. Sammāsambuddhānanti
  sammā sāmañca sabbadhammabuddhānaṁ. Imesaṁ padānaṁ attho heṭṭhā pakāsito eva.
       Padesato 3- paccekasambuddhānanti paccekasambuddhānaṁ ekadese padesato 3-
  sāvakānanti sāvakānampi ekadese. 4- Adhimuccantoti adhimokkhaṁ karonto.
  Saddhāya caratīti saddhāvasena pavattati. Paggaṇhantoti catusammappadhānavīriyena
  padahanto. Upaṭṭhapentoti satiyā ārammaṇaṁ upaṭṭhapento. 5- Avikkhepaṁ
  karontoti samādhivasena vikkhepaṁ akaronto. Pajānantoti catusaccajānanapaññāya
  pakārena jānanto. Vijānantoti indriyasampayuttajavanapubbaṅgamena āvajjanaviññāṇena
  ārammaṇaṁ vijānanto. Viññāṇacariyāyāti āvajjanaviññāṇacariyāya
  vasena. Evaṁ paṭipannassāti sahāvajjanāya indriyacariyāya paṭipannassa.
  Kusalā dhammā āyāpentīti samathavipassanāvasena pavattā kusalā dhammā

  *  *  *  *  *  *
  Footnote: 1 chaṂa. padesatoti 2 chaṂa. iriyāpathāva ṭhitiyā 3 ka. padese
  4 chaṂa. ekadesato 5 Sī.,i. vijānanto
-------------------------------------------------
[page 099]
  Bhusaṁ yāpenti, pavattentīti 1- attho. Āyatanacariyāyāti kusalānaṁ dhammānaṁ
  bhusaṁ yatanacariyāya, pavattanacariyāyāti vuttaṁ hoti. Visesamadhigacchatīti
  vikkhambhanatadaṅgasamucchedapaṭippassaddhivasena visesaṁ adhigacchati.
       Dassanacariyā ca sammādiṭṭhiyātiādīsu sammā passati, sammā vā
  tāya passanti, pasatthā sundarā vā diṭṭhīti sammādiṭṭhi, tassā sammādiṭṭhiyā
  nibbānapaccakkhakaraṇena dassanacariyā. Sammā saṅkappeti, sammā vā tena
  saṅkappenti, pasattho sundaro vā saṅkappoti sammāsaṅkapPo. Tassa
  ārammaṇe cittassa abhiniropanacariyā. Sammā vadati, sammā vā tāya vadanti,
  pasatthā sundarā vā vācāti sammāvācā, micchāvācāviratiyā etaṁ nāmaṁ.
  Tassā catubbidhavacīsaṁvarapariggahacariyā. Sammā karoti, sammā vā tena karonti,
  pasatthaṁ sundaraṁ vā kammanti sammākammaṁ, sammākammameva sammākammanto,
  micchākammantaviratiyā etaṁ nāmaṁ. Tassa tividhakāyasaṁvarasamuṭṭhānacariyā. Sammā
  ājīvati, sammā vā tena ājīvanti, pasattho sundaro vā ājīvoti
  sammāājīvo, micchāājīvaviratiyā etaṁ nāmaṁ. Tassa vodānacariyā parisuddhacariyā.
  Sammā vāyamati, sammā vā tena vāyamanti, pasattho sundaro vā vāyāmoti
  sammāvāyāmo, tassa paggahacariyā. Sammā sarati, sammā vā tāya saranti,
  pasatthā sundarā vā satīti sammāsati, tassā upaṭṭhānacariyā. Sammā
  samādhiyati, sammā vā tena samādhiyanti, pasattho sundaro vā samādhīti
  sammāsamādhi, tassa avikkhepacariyā.
       Takkappoti tena kappo, evarūpoti attho. Tassadiso 2- tena sadiso,
  "tassadiko"ti 3- vā pāṭho. Tappaṭibhāgoti tena paṭibhāgo tappaṭibhāgo,
  edisoti attho. Sādhurasaṁ atikkantaṁ loṇaṁ atiloṇaṁ. Loṇakappoti loṇasadisoti
  vuccati. Atitittakanti atikkantaṁ tittakaṁ, pucimandādi. Pucimandādisappo
  tittakasadisoti vuccati. Atimadhuranti khīrapāyāsādikaṁ. Himakappoti himodakasadiso.
  Satthukappoti satthunā buddhena sadiso. Evamevāti opammasampaṭipādanaṁ.

  *  *  *  *  *  *
  Footnote: 1 chaṂa. pavattantīti 2 ka. taṁsadisoti 3 ka. tassadisoti
-------------------------------------------------
[page 100]
       Tatra mayaṁ ekassa 1- paccekabuddhassa saṅkhepena vipassanāācikkhaṇavidhiṁ
  dassetvāva 2- gamissāMa. Tattha nāmarūpapariggahaṁ kātukāmo paccekabodhisatto
  rūpārūpāṭṭhasamāpattīsu yaṁ kiñci jhānaṁ samāpajjitvā vuṭṭhāya vitakkādīni
  jhānaṅgāni ca taṁsampayutte ca phassādayo dhamme lakkhaṇarasapaccupaṭṭhāna-
  padaṭṭhānavasena paricchinditvā "sabbametaṁ 3- ārammaṇābhimukhaṁ namanato namanaṭṭhena
  nāman"ti vavatthapeti. Tato tassa paccayaṁ pariyesanto "hadayavatthuṁ nissāya
  pavattatī"ti passati. Puna vatthussa paccayabhūtāni ca upādāyarūpāni ca passitvā
  "idaṁ sabbaṁ ruppanato rūpan"ti pariggaṇhāti. Puna tadubhayaṁ "namanalakkhaṇaṁ
  nāmaṁ, ruppanalakkhaṇaṁ rūpan"ti evaṁ saṅkhepato nāmarūpaṁ vavatthapeti.
  Samathayānikavasenetaṁ vuttaṁ. Vipassanāyāniko pana catudhātuvavatthānamukhena
  bhūtupādāyarūpāni paricchinditvā "sabbametaṁ 3- ruppanato rūpan"ti passati.
  Tato evaṁ paricchinnarūpassa cakkhvādīni nissāya pavattamānā arūpadhammā
  āpāthamāgacchanti, tato sabbepi te arūpadhamme namanalakkhaṇena ekato katvā
  "idaṁ nāman"ti passati, so "idaṁ nāmaṁ, idaṁ rūpan"ti dvedhā vavatthapeti.
  Evaṁ vavatthapetvā "nāmarūpato uddhaṁ añño satto vā puggalo vā devo
  vā brāhmā vā natthī"ti passati.
            Yathā hi aṅgasambhārā hoti saddo ratho iti
            evaṁ khandhesu santesu hoti sattoti sammuti. 4-
       Evameva pañcasu upādānakkhandhesu sati 5- "satto puggalo"ti vohāramattaṁ
  hotīti evamādinā nayena nāmarūpānaṁ yāthāvadassanasaṅkhātena diṭṭhivisuddhibhūtena
  ñāṇena nāmarūpaṁ pariggahetvā puna tassa paccayampi pariggaṇhanto
  vuttanayeneva 6- nāmarūpaṁ pariggahetvā "ko nu kho imassa hetū"ti pariyesanto
  ahetuvā visamahetuvādesu dosaṁ disvā rogaṁ disvā tassa nidānaṁ samuṭṭhānampi
  pariyesanto vejjo viya tassa hetuñca paccayañca pariyesanto avijjā

  *  *  *  *  *  *
  Footnote: 1 chaṂa. tatrāyaṁ etassa 2 chaṂa. dassetvā 3 chaṂa. sabbampetaṁ
  4 saṁ. sa. 15/171/163, abhi. ka. 37/233/66 5 chaṂa. santesu 6 chaṂa. vuttanayena
-------------------------------------------------
[page 101]
  Taṇhā upādānaṁ kammanti ime cattāro dhamme nāmarūpassa uppādapaccayattā
  "hetū"ti āhāraṁ upatthambhanapaccayattā "paccayo"ti ca passati. Imassa hi
  kāyassa avijjādayo tayo dhammā mātā viya dārakassa upanissayā honti,
  kammaṁ pitā viya puttassa janakaṁ, āhāro dhāti viya dārakassa sandhārakoti.
  Evaṁ rūpakāyassa paccayapariggahaṁ katvā puna "cakkhuñca paṭicca rūpe ca
  uppajjati cakkhuviññāṇan"tiādinā 1- nayena nāmakāyassapi paccayaṁ pariggaṇhāti,
  evaṁ pariggaṇhanto "atītānāgatāpi dhammā evameva vattantī"ti sanniṭṭhānaṁ
  karoti.
       Tassa yā sā pubbantaṁ ārabbha "ahosiṁ nu kho ahaṁ atītamaddhānaṁ,
  na nu kho ahosiṁ, kinnu kho ahosiṁ, kathaṁ nu kho ahosiṁ, kiṁ hutvā kiṁ
  ahosiṁ nu kho ahaṁ atītamaddhānan"ti 2- pañcavidhā vicikicchā vuttā.
       Yāpi aparantaṁ ārabbha "bhavissāmi nu kho ahaṁ anāgatamaddhānaṁ,
  na nu kho, kinnu kho, kathaṁ nu kho bhavissāmi, kiṁ hutvā kiṁ bhavissāmi nu
  kho ahaṁ anāgatamaddhānan"ti 3- pañcavidhā vicikicchā vuttā.
       Yāpi etarahi vā pana paccuppannaṁ addhānaṁ ārabbha kathaṁkathī hoti
  "ahaṁ nu khosmi, no nu khosmi, kinnu khosmi, kathaṁ nu khosmi, ayaṁ nu kho
  satto kuto āgato, so kuhiṁ gāmī bhavissatī"ti 3- chabbidhā vicikicchā vuttā,
  sā sabbāpi pahīyati. Evaṁ paccayapariggahaṇena tīsu addhāsu kaṅkhaṁ vitaritvā
  ṭhitañāṇaṁ "kaṅkhāvitaraṇavisuddhī"tipi "dhammaṭṭhitiñāṇan"tipi "yathābhūtañāṇan"tipi
  "sammādassanan"tipi vuccati.
       Ettha pana tisso hi lokiyapariññā ñātapariññā tīraṇapariññā
  pahānapariññāti. Tattha "ruppanalakkhaṇaṁ rūpaṁ, vedayitalakkhaṇā vedanā"ti evaṁ
  tesaṁ dhammānaṁ paccattalakkhaṇasallakkhaṇavasena pavattā paññā ñātapariññā
  nāMa. "rūpaṁ Aniccaṁ, vedanā aniccā"tiādinā pana nayena tesaṁyeva dhammānaṁ

  *  *  *  *  *  *
  Footnote: 1 Ma.u. 14/421/361-2, saṁ. saḷā. 18/63-4/39-40 (syā),
  abhi. ka. 37/463, 465, 467, 469/280-82
  2 Ma. mū. 12/18/11, saṁ. ni. 16/20/26
  3 Ma. mū. 12/18/11, saṁ. ni. 16/20/33
-------------------------------------------------
[page 102]
  Sāmaññalakkhaṇaṁ āropetvā pavattā lakkhaṇārammaṇikavipassanāpaññā tīraṇapariññā
  nāMa. Tesu eva pana dhammesu niccasaññādipajahanavasena pavattā
  lakkhaṇārammaṇikavipassanāva paññā pahānapariññā nāMa.
       Tattha saṅkhāraparicchedato paṭṭhāya yāva paccayapariggahā ñātapariññāya
  bhūmi. Etasmiṁ hi antare dhammānaṁ paccattalakkhaṇapaṭivedhasseva ādhipaccaṁ hoti.
  Kalāpasammasanato paṭṭhāya yāva udayabbayānupassanā tīraṇapariññāya bhūmi.
  Etasmiṁ hi antare sāmaññalakkhaṇapaṭivedhasseva ādhipaccaṁ hoti. Bhaṅgānupassanato
  paṭṭhāya upari pahānapariññāya bhūmi. Tato ca paṭṭhāya hi aniccato
  anupassanto niccasaññaṁ pajahati, dukkhato anupassanto sukhasaññaṁ, anattato
  anupassanto attasaññaṁ, nibbindanto nandiṁ, virajjanto rāgaṁ, nirodhento
  samudayaṁ, paṭinissajjanto ādānaṁ pajahatīti evaṁ niccasaññādippahānasādhikānaṁ
  sattannaṁ anupassanānaṁ ādhipaccaṁ. Iti imāsu tīsu pariññāsu saṅkhāraparicchedassa
  ceva paccayapariggahassa ca sādhitattā iminā yoginā ñātapariññāva adhigatā
  hoti. 1-
       Puna "yaṁ kiñci rūpaṁ atītānāgatapaccuppannaṁ ajjhattaṁ vā bahiddhā
  vā .pe. Yaṁ dūre santike vā, sabbaṁ rūpaṁ hutvā abhāvato aniccaṁ,
  udayabbayapaṭipīḷitattā dukkhaṁ, avasavattittā anattā. Yā kāci vedanā.
  Saññā. Ye keci saṅkhāRā. Yaṁ kiñci viññāṇaṁ atītānāgatapaccuppannaṁ
  ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ
  vā yaṁ dūre santike vā, sabbaṁ viññāṇaṁ hutvā abhāvato aniccaṁ,
  udayabbayapaṭipīḷitattā dukkhaṁ, avasavattittā anattā"ti 2- evamādinā nayena
  kalāpasammasanaṁ karoti. Idaṁ sandhāya vuttaṁ "tilakkhaṇaṁ āropetvā"ti.
       Evaṁ saṅkhāre aniccadukkhānattavasena kalāpasammasanaṁ katvā puna saṅkhārānaṁ
  udayabbayameva passati. Kathaṁ? "avijjāsamudayā rūpasamudayo, taṇhākammāahārasamudayā
  rūpasamudayo"ti. 3- Evaṁ rūpakkhandhassa paccayāyattatādassanena

  *  *  *  *  *  *
  Footnote: 1 chaṂa. ayaṁ pāṭho na dissati 2 saṁ. kha. 17/48-9/39, 41, khu. paṭi. 31/48/54
  3 khu. paṭi. 31/50/7/56
-------------------------------------------------
[page 103]
  Rūpakkhandhassa udayaṁ passati, nibbattilakkhaṇaṁ passantopi rūpakkhandhassa udayaṁ
  passati. Evaṁ pañcahākārehi rūpakkhandhassa udayaṁ passati. "avijjānirodhā
  Rūpanirodho, taṇhākammāahāranirodhā rūpanirodho"ti 1- paccayanirodhadassanena
  rūpakkhandhassa vayaṁ passati, vipariṇāmalakkhaṇaṁ passantopi rūpakkhandhassa vayaṁ
  passatīti evaṁ pañcahākārehi rūpakkhandhassa vayaṁ passati.
       Tathā "avijjāsamudayā vedanāsamudayo, taṇhākammaphassasamudayā
  vedanāsamudayo"ti 1- paccayāyattatādassanena vedanākkhandhassa udayaṁ passati,
  nibbattilakkhaṇaṁ passantopi vedanākkhandhassa udayaṁ passati, "avijjānirodhā
  vedanānirodho, taṇhākammaphassanirodhā vedanānirodho"ti 1- paccayanirodhadassanena
  vedanākkhandhassa vayaṁ passati, vipariṇāmalakkhaṇaṁ passantopi vedanākkhandhassa
  vayaṁ passati. 1- Evaṁ saññākkhandhādīsupi.
       Ayaṁ pana viseso:- viññāṇakkhandhassa phassaṭṭhāne "nāmarūpasamudayā,
  nāmanirodhā"ti yojetabbaṁ. Evaṁ ekekasmiṁ khandhe paccayasamudayavasena ca
  nibbattilakkhaṇavasena ca paccayanirodhavasena ca vipariṇāmalakkhaṇavasena ca
  udayabbayadassanena ca dasa dasa katvā paññāsa lakkhaṇāni vuttāni, tesaṁ
  vasena "evampi rūpassa udayo, evampi rūpassa vayo"ti paccayato ceva khaṇato
  ca vitthārena manasikāraṁ karoti.
       Tassevaṁ karoto "iti kira ime dhammā ahutvā sambhonti, hutvā
  paṭiventī"ti ñāṇaṁ visuddhaṁ 2- hoti. "evaṁ Kira ime dhammā anuppannā
  uppajjanti, uppannā nirujajhantī"ti niccanavā hutvā saṅkhārā upaṭṭhahanti.
  Na kevalañca niccanavā, sūriyuggamane ussāvabindu viya udakabubbuḷo viya
  udake daṇḍarāji viya āragge sāsapo viya vijjuppādo viya ca parittaṭṭhāyino,
  māyāmarīcisupinālātacakkagandhabbanagara 3- pheṇukadaliādayo viya assārā nissārā viya
  hutvā upaṭṭhahanti. Ettāvatā ca pana anena "vayadhammameva uppajjati,
  uppannañca vayaṁ upetī"ti iminā ākārena sammasanapaññāya 4- lakkhaṇāni

  *  *  *  *  *  *
  Footnote: 1 khu. paṭi. 31/50/57 2 chaṂa. visadaṁ 3 ka....sārata... 4 ka. samapaññāsa
-------------------------------------------------
[page 104]
  Paṭivijjhitvā ṭhitaṁ udayabbayānupassanaṁ nāma paṭhamaṁ taruṇavipassanāñāṇaṁ adhigataṁ
  hoti. Yassādhigamā "āraddhavipassako"ti saṅkhayaṁ gacchati. 1-
       Athassa āraddhavipassakassa kulaputtassa obhāso ñāṇaṁ pīti passaddhi
  sukhaṁ adhimokkho paggaho upaṭṭhānaṁ upekkhā nikantīti dasa vipassanūpakkilesā
  uppajjanti. Ettha obhāso nāma vipassanākkhaṇe ñāṇassa balavattā lohitaṁ
  sannisīdati, tena ca cittobhāso nibbattati, taṁ disvā akusalo yogī "maggo
  me patto"ti tameva obhāsaṁ assādeti. Ñāṇampi vipassanāñāṇameva. Tañca
  saṅkhāre sammasantassa 2- suddhaṁ pasannaṁ hutvā pavattati. Taṁ disvā pubbe viya
  "maggo"ti taṁ 3- assādeti. Pītipi vipassanāpīti eva. Tassa hi tasmiṁ khaṇe
  pañcavidhā pīti uppajjati. Passaddhīti vipassanāpassaddhi. Tasmiṁ samaye neva
  kāyacittānaṁ daratho, na gāravaṁ, na kakkhaḷatā, na akammaññatā, na gelaññatā, na
  vaṅkatā hoti. Sukhampi vipassanāsukhameva. Tassa kira tasmiṁ samaye sakalasarīraṁ
  abhisandayamānaṁ atipaṇītaṁ sukhaṁ uppajjati.
       Adhimokkho nāma vipassanākkhaṇe pavattā saddhā. Tasmiṁ hi khaṇe
  cittacetasikānaṁ ativiya pasādabhūtā balavatī saddhā uppajjati. Paggaho nāma
  vipassanāsampayuttaṁ vīriyaṁ. Tasmiṁ hi khaṇe asithilamanaccāraddhaṁ supaggahitaṁ vīriyaṁ
  uppajjati. Upaṭṭhānanti vipassanāsampayuttā sati. Tasmiṁ hi khaṇe supaṭṭhitā
  sati uppajjati. Upekkhā duvidhā vipassanāvajjanavasena. Tasmiṁ hi khaṇe
  sabbasaṅkhāraggahaṇe majjhattabhūtaṁ vipassanupekkhāsaṅkhātaṁ ñāṇaṁ balavantaṁ hutvā
  uppajjati manodvārāvajjanupekkhāpi. 4- Sā ca tantaṭṭhānaṁ āvajjantassa sūrā
  tikhiṇā hutvā uppajjati. 5- Nikantīti vipassanānikanti. Obhāsādīsu hi ālayaṁ
  kurumānā sukhumā santākārā nikanti uppajjati. Ettha obhāsādayo kilesavatthutāya
  "upakkilesā"ti vuttā na akusalattā. Nikanti pana upakkileso 6- ceva
  kilesavatthu ca.

  *  *  *  *  *  *
  Footnote: 1 visuddhi. 3/263 (syā) 2 Sī.,i. sammasantassa sammasantassa
  3 chaṂa. ayaṁ pāṭho na dissati 4 chaṂa. ca 5 chaṂa. vahati
  6 chaṂa. upakkilesā
-------------------------------------------------
[page 105]
       Paṇḍito pana bhikkhu obhāsādīsu uppannesu vikkhepaṁ agacchanto
  "obhāsādayo dhammā, na maggo, upakkilesavimuttaṁ pana vīthipaṭipannaṁ 1-
  vipassanāñāṇaṁ maggo"ti maggañca amaggañca vavatthapeti. Tassevaṁ "ayaṁ maggo,
  ayaṁ amaggo"ti 2- ñatvā ṭhitaṁ ñāṇaṁ maggāmaggañāṇadassanavisuddhīti vuccati.
  Ito paṭṭhāya aṭṭhannaṁ vipassanāñāṇānaṁ vasena sikhāpattaṁ vipassanāñāṇaṁ
  navamañca saccānulomikañāṇanti ayaṁ paṭipadāñāṇadassanavisuddhi nāma hoti.
  Udayabbayānupassanāñāṇaṁ bhaṅgānupassanāñāṇaṁ bhayatupaṭṭhānañāṇaṁ ādīnavānupassanāñāṇaṁ
  nibbidānupassanāñāṇaṁ muñcitukamyatāñāṇaṁ paṭisaṅkhānupassanāñāṇaṁ
  saṅkhārupekkhāñāṇanti imāni aṭṭha ñāṇāni nāMa. Navamaṁ saccānulomikañāṇanti
  anulomassetaṁ nāmaṁ.
       Tasmā taṁ sampādetukāmena upakkilesavimuttaṁ udayabbayañāṇaṁ ādiṁ katvā
  etesu ñāṇesu yogo karaṇīyo. Udayabbayaṁ passantassa hi aniccalakkhaṇaṁ
  yathābhūtaṁ upaṭṭhāti, udayabbayapaṭipīḷanaṁ passato dukkhalakkhaṇañca, "dukkhameva
  hi sambhoti, dukkhaṁ tiṭṭhati veti cā"ti 3- passato anattalakkhaṇañca.
       Ettha ca aniccaṁ aniccalakkhaṇaṁ dukkhaṁ dukkhalakkhaṇaṁ anattā
  anattalakkhaṇanti ayaṁ vibhāgo veditabbo. Tattha aniccanti khandhapañcakaṁ. Kasmā?
  uppādavayaññathattabhāvā, hutvā abhāvato vā. Aññathattaṁ nāma jarā, 4-
  uppādavayaññathattaṁ aniccalakkhaṇaṁ, hutvā abhāvasaṅkhāto vā ākāravikāro.
  "yadaniccaṁ, Taṁ dukkhan"ti 5- vacanato tadeva khandhapañcakaṁ dukkhaṁ. Kasmā? abhiṇhaṁ
  Paṭipīḷanato. Abhiṇhaṁ paṭipīḷanākāro dukkhalakkhaṇaṁ. "yaṁ Dukkhaṁ, tadanattā"ti 5-
  vacanato tadeva khandhapañcakaṁ anattā. Kasmā? avasavattanato. Avasavattanākāro
  anattalakkhaṇaṁ. Imāni tīṇipi lakkhaṇāni udayabbayaṁ passantasseva ārammaṇāni
  honti.

  *  *  *  *  *  *
  Footnote: 1 Sī.,i. vipassanāvīthipaṭipannaṁ 2 chaṂa. na maggoti
  3 saṁ. sa. 15/171/163, abhi. ka. 37/233/66
  4 ka. yaṁ 5 saṁ. kha. 17/15/19
-------------------------------------------------
[page 106]
       Punapi so rūpārūpadhamme "evaṁ aniccā"tiādinā vipassati, tassa
  saṅkhārā lahuṁ lahuṁ āpāthaṁ āgacchanti, tato uppādaṁ vā ṭhitiṁ vā pavattaṁ
  vā nimittaṁ vā ārammaṇaṁ akatvā tesaṁ khayavayanirodhe eva sati santiṭṭhati,
  idaṁ bhaṅgañāṇaṁ nāMa. Imassa uppādato paṭṭhāya ayaṁ yogī "yathā ime
  saṅkhārā bhijjanti nirujjhanti, evaṁ atītepi saṅkhāragataṁ bhijji, anāgatepi
  bhijjissatī"ti nirodhameva passanto tiṭṭhati. Tassa bhaṅgānupassanāñāṇaṁ
  āsevantassa bahulīkarontassa sabbabhavayonigatiṭhitisattāvāsesu sambhedakā 1-
  saṅkhārā jalitāṅgārakāsuādayo viya mahābhayaṁ hutvā upaṭṭhahanti. Etaṁ
  bhayatupaṭṭhānañāṇaṁ nāMa.
       Tassa taṁ bhayatupaṭṭhānañāṇaṁ āsevantassa sabbe bhavādayo ādittāṅgāraṁ
  viya samussitakhaggo viya paccatthiko appaṭisaraṇā ādīnavā hutvā upaṭṭhahanti.
  Idaṁ ādīnavānupassanāñāṇaṁ nāMa. Tasseva 2- evaṁ saṅkhāre ādīnavato
  passantassa bhavādīsupi saṅkhārānaṁ ādīnavattā sabbasaṅkhāresu 3- ukkaṇṭhanā
  anabhirati uppajjati, idaṁ nibbidānupassanāñāṇaṁ nāMa.
       Sabbasaṅkhāresu nibbindantassa ukkaṇṭhantassa tamhā saṅkhāragatā
  muñcitukāmatā nissaritukāmatā hoti. Idaṁ muñcitukamyatāñāṇaṁ nāMa. Puna
  tamhā saṅkhāragatā muñcituṁ pana te eva saṅkhāre paṭisaṅkhānupassanāñāṇena
  tilakkhaṇaṁ āropetvā tīraṇaṁ paṭisaṅkhānupassanāñāṇaṁ nāMa.
       So evaṁ tilakkhaṇaṁ āropetvā saṅkhāre pariggaṇhanto tesu
  anattalakkhaṇassa sudiṭṭhattā "attā"ti vā "attaniyan"ti vā aggaṇhanto
  saṅkhāresu bhayañca nandiñca pahāya saṅkhāresu udāsīno hoti majjhatto
  "ahan"ti vā "maman"ti vā na gaṇhāti, tīsu bhavesu upekkhako, idaṁ
  saṅkhārupekkhāñāṇaṁ nāMa.

  *  *  *  *  *  *
  Footnote: 1 chaṂa. pabhedakā 2 chaṂa. tassa 3 chaṂa. saṅkhāresu
-------------------------------------------------
[page 107]
       Taṁ panesa ce 1- santipadaṁ nibbānaṁ santato passati, sabbasaṅkhārappavatti 2-
  vissajjetvā nibbānaninnapakkhannaṁ hoti. No ce nibbānaṁ santato passati,
  punappunaṁ "aniccan"ti vā "dukkhan"ti vā "anattā"ti vā tividhānupassanāvasena
  saṅkhārārammaṇameva hutvā pavattati. Evaṁ tiṭṭhamānañca etaṁ
  tividhavimokkhamukhabhāvaṁ āpajjitvā tiṭṭhati. Tisso hi anupassanā "tīṇi
  vimokkhamukhānī"ti vuccanti ettha ca 3- aniccato manasikaronto adhimokkhabahulo
  animittavimokkhaṁ paṭilabhati, dukkhato manasikaronto passaddhibahulo appaṇihitavimokkhaṁ
  paṭilabhati, anattato manasikaronto vedabahulo suññatavimokkhaṁ paṭilabhati.
       Ettha ca animitto vimokkhoti animittākārena nibbānaṁ ārammaṇaṁ
  katvā pavatto ariyamaggo. So hi animittāya dhātuyā uppannattā animitto,
  kilesehi ca vimuttattā vimokkho. Eteneva nayena appaṇihitākārena nibbānaṁ
  ārammaṇaṁ katvā pavatto appaṇihito, suññatākārena nibbānaṁ ārammaṇaṁ
  katvā pavatto suññatoti veditabbo.
       Evaṁ adhigatasaṅkhārupekkhassa kulaputtassa vipassanā sikhāpattā hoti.
  Vuṭṭhānagāminivipassanāti etadeva. Assa taṁ saṅkhārupekkhāñāṇaṁ āsevantassa
  tikkhatarā saṅkhārupekkhā uppajjati. Tassa "idāni maggo uppajjissatī"ti
  saṅkhāre 4- "aniccā"ti vā "dukkhā"ti vā anattā"ti vā sammasitvā bhavaṅgaṁ
  otarati, bhavaṅgānantaraṁ saṅkhārupekkhāya āgatanayeneva 5- aniccādiākārena
  manasikaritvā uppajjati manodvārāvajjanaṁ, tatheva manasikaroto paṭhamajavanacittaṁ
  uppajjati. Yaṁ parikammanti vuccati, tadanantaraṁ tatheva dutiyajavanacittaṁ uppajjati.
  Yaṁ upacāranti vuccati, tadanantarampi tatheva uppajjati tatiyajavanacittaṁ. Yaṁ
  anulomanti vuccati, idaṁ tesaṁ pāṭiyekkaṁ nāMa.

  *  *  *  *  *  *
  Footnote: 1 ka. tampanetaṁ sace 2 chaṂa.....pavattaṁ 3 chaṂa. evaṁ
  4 ka. sasaṅkhārupekkhā saṅkhāre 5 chaṂa. kathitanayeneva
-------------------------------------------------
[page 108]
       Avisesena pana tividhampetaṁ "āsevanan"tipi "parikamman"tipi
  "upacāran"tipi "anuloman"tipi vuccati. Idaṁ pana anulomañāṇaṁ saṅkhārārammaṇāya
  vuṭṭhānagāminiyā vipassanāya pariyosānaṁ hoti, nippariyāyena pana gotrabhuñāṇameva
  vipassanāya pariyosānanti vuccati. Tato paraṁ nirodhaṁ 1- ārammaṇaṁ kurumānaṁ
  puthujjanagottaṁ atikkamamānaṁ ariyagottaṁ okkamamānaṁ nibbānārammaṇe
  paṭhamasamannāhārabhūtaṁ 2- apunarāvattakaṁ 3- gotrabhuñāṇaṁ uppajjati. Idaṁ pana ñāṇaṁ
  paṭipadāñāṇadassanavisuddhiñca ñāṇadassanavisuddhiñca na bhajati. Antarā
  abbohārikameva hoti. Vipassanāsote patitattā "paṭipadāñāṇadassanavisuddhī"ti vā
  "vipassanā"ti vā saṅkhyaṁ gacchati. Nibbānaṁ ārammaṇaṁ katvā gotrabhuñāṇe
  niruddhe tena dinnasaññāya nibbānaṁ ārammaṇaṁ katvā diṭṭhisaññojanaṁ
  sīlabbataparāmāsasaññojanaṁ vicikicchāsaññojananti tīṇi saññojanāni viddhaṁsento
  sotāpattimaggo uppajjati, tadanantaraṁ tasseva vipākabhūtāni dve tīṇi vā
  phalacittāni uppajjanti anantaravipākattā lokuttarakusalānaṁ, phalapariyosāne
  panassa uppannabhavaṅgaṁ vicchinditvā paccavekkhaṇatthāya manodvārāvajjanaṁ
  uppajjati. Yogī 4- "iminā vatāhaṁ maggena āgato"ti maggaṁ paccavekkhati.
  Tato "me ayaṁ ānisaṁso laddho"ti phalaṁ paccavekkhati. Tato "ime nāma kilesā
  pahīnā"ti pahīnakilese paccavekkhati. Tato "ime nāma kilesā avasiṭṭhā"ti
  uparimaggattayavajjhakilese paccavekkhati. Avasāne ca "ayaṁ dhammo mayā
  paṭividdho"ti amataṁ nibbānaṁ paccavekkhati. Iti sotāpannassa ariyasāvakassa pañca
  paccavekkhaṇāni honti. Tathā sakadāgāmianāgāmiphalāvasāne. Arahattaphalāvasāne pana
  avasiṭṭhakilesapaccavekkhaṇaṁ nāma natthi. Evaṁ sabbānipi ekūnavīsati paccavekkhaṇāni
  honti.
       Evaṁ paccavekkhitvā so yogāvacaro tasmiṁyeva āsane nisinno
  vuttanayena vipassitvā kāmarāgabyāpādānaṁ tanubhāvaṁ karonto dutiyamaggaṁ
  pāpuṇāti, tadanantaraṁ vuttanayeneva phalañca. Tato vuttanayena vipassitvā

  *  *  *  *  *  *
  Footnote: 1 chaṂa. ayaṁ pāṭho na dissati 2 ka. paṭhamasannāhārabhūtaṁ 3 Ma.,ka. apunabhavattakaṁ
  4 chaṂa. so hi 5 ka. itissa
-------------------------------------------------
[page 109]
  Kāmarāgabyāpādānaṁ anavasesappahānaṁ karonto tatiyamaggaṁ pāpuṇāti, vuttanayena phalañca.
  Tato tasmiṁyevāsane vuttanayena vipassitvā rūparāgārūparāgamānuddhaccāvijjānaṁ
  anavasesappahānaṁ karonto catutthamaggaṁ pāpuṇāti, vuttanayena phalañca. Ettāvatā
  cesa hoti arahā mahākhīṇāsavo paccekabuddho. Iti imesu catūsu maggesu ñāṇaṁ
  ñāṇadassanavisuddhi nāMa.
       Ettāvatā "sabbesu bhūtesu nidhāya daṇḍaṁ aviheṭhayaṁ aññatarampi
  tesan"ti etena pātimokkhasaṁvarādisīlassa vuttattā sīlavisuddhi. "na Puttamiccheyya
  kuto sahāyan"ti etena paṭighānunayavivajjanavasena mettādīnaṁ vuttattā
  cittavisuddhi. "eko Care khaggavisāṇakappo"ti iminā pana nāmarūpapariggahādīnaṁ
  vuttattā diṭṭhivisuddhi kaṅkhāvitaraṇavisuddhi maggāmaggañāṇadassanavisuddhi
  paṭipadāñāṇadassanavisuddhi ñāṇadassanavisuddhīti satta visuddhiyo vuttā honti.
  Ayamettha mukhamattanidassanaṁ, vitthāraṁ pana icchantena visuddhimaggaṁ 1- oloketvā
  gahetabbaṁ. Ettāvatā ceso paccekasambuddho:-
                    "cātuddiso appaṭigho ca hoti
                     santussamāno itarītarena
                     parissayānaṁ sahitā achambhī
                     eko care khaggavisāṇakappo"ti 2-
  pasaṁsiyādibhāvaṁ 3- āpajjitvā gandhamādanapabbataṁ upasobhayamāno vihāsinti 4- evaṁ
  sabbattha. Khaggavisāṇasuttaniddesavaṇṇanāyaṁ 5-
                       paṭhamagāthāya niddesavaṇṇanā.
       [122] Dutiye saṁsaggajātassāti jātasaṁsaggassa. Tattha dassanasavanakāya-
  samullapanasambhogavasena pañcavidho saṁsaggo. Tattha aññamaññaṁ disvā cakkhu-
  viññāṇavīthivasena uppannarāgo dassanasaṁsaggo nāMa. Tattha sīhaladīpe
  kāḷadīghavāpigāme piṇḍāya carantaṁ kalyāṇavihāravāsiṁ daharabhikkhuṁ disvā

  *  *  *  *  *  *
  Footnote: 1 visuddhi. 3/205-355 (syā)
  2 khu.su. 25/42/343, khu. cūḷa. 30/689/345 (syā)
  3 ka. kulapiyādibhāvaṁ 4 ka. vihāsīti 5 chaṂa. ayaṁ pāṭho na dissati
-------------------------------------------------
[page 110]
  Paṭibaddhacittā kenaci upāyena taṁ alabhitvā kālakatā kuṭumbiyadhītā tassā
  nivāsanacoḷakhaṇḍaṁ disvā "evarūpāya vatthadhāriṇiyā nāma 1- saddhiṁ saṁvāsaṁ
  nālatthan"ti hadayaṁ phāletvā kālakato, so eva ca daharo nidassanaṁ.
       Parehi pana kathiyamānaṁ rūpādisampattiṁ attanā vā hasitalapitagītasaddaṁ
  sutvā sotaviññāṇavīthivasena uppanno rāgo savanasaṁsaggo nāMa. Tatrāpi
  girigāmavāsīkammāradhītāya pañcahi kumārīhi saddhiṁ padumasaraṁ gantvā nahātvā
  mālaṁ sīse āropetvā uccāsaddena gāyantiyā ākāsena gacchanto saddaṁ
  sutvā kāmarāgena jhānā parihāyitvā anayabyasanaṁ patto pañcaggaḷaleṇavāsī
  tissadaharo nidassanaṁ.
       Aññamaññaṁ aṅgaparāmasanena uppannarāgo kāyasaṁsaggo nāMa.
  Dhammagāyanadaharabhikkhu cettha nidassanaṁ. Mahāvihāre kira daharabhikkhu dhammaṁ
  bhāsati, tattha mahājane apagate 2- rājāpi agamāsi saddhiṁ antepurena. Tato
  rājadhītāya tassa rūpañca saddañca āgamma balavarāgo uppanno tassa ca
  daharassāpi. Taṁ disvā rājā sallakkhetvā sāṇipākārena parikkhipāpesi, te
  aññamaññaṁ parāmasitvā āliṅgiṁsu. 3- Puna sāṇipākāraṁ apanetvā passantā
  dvepi kālakateyeva addasaṁsūti.
       Aññamaññaṁ ālapanasamullapane 4- uppannarāgo pana samullapanasaṁsaggo
  nāMa. Bhikkhubhikkhunīhi saddhiṁ paribhogakaraṇe uppannarāgo sambhogasaṁsaggo
  nāMa. Dvīsupi ca etesu maricavaṭṭivihāre bhikkhu ca bhikkhunī ca nidassanaṁ.
  Maricavaṭṭimahāvihāramahe kira duṭṭhagāmaṇiabhayamahārājā mahādānaṁ paṭiyādetvā
  ubhatosaṁghaṁ parivisati. Tattha uṇhayāguyā dinnāya saṁghanavakasāmaṇerī anādhārakassa
  sattavissikasaṁghanavakasāmaṇerassa dantavalayaṁ 5- datvā samullāpaṁ akāsi, te ubhopi
  upasampajjitvā saṭṭhivassā hutvā paratīraṁ gatā aññamaññaṁ samullāpena

  *  *  *  *  *  *
  Footnote: 1 ka. evarūpaṁ vatthaṁ dhāriṇiyā nāma 2 chaṂa. āgate
  3 ka. āliṅgitvā kālaṁ kariṁsu. 4 ka. ālapanasallāpane 5 Ma., ka. thālakaṁ
-------------------------------------------------
[page 111]
  Pubbasaññaṁ paṭilabhitvā tāvadeva jātasinehā sikkhāpadāni vītikkamitvā
  pārājikā ahesunti.
       Evaṁ pañcavidhe saṁsagge yena kenaci saṁsaggena jātasaṁsaggassa bhavati
  sneho 1- purimarāgapaccayā balavarāgo uppajjati. Tato snehanvayaṁ dukkhamidaṁ
  pahotīti tameva snehaṁ anugacchantaṁ sandiṭṭhikasamparāyikasokaparidevādinānappakārakaṁ
  dukkhamidaṁ pahoti nibbattati bhavati jāyati. Apare pana "ārammaṇe cittavossaggo
  saṁsaggo"ti bhaṇanti. Tato sneho snehadukkhanti. 2-
       Evamatthappabhedaṁ imaṁ aḍḍhagāthaṁ vatvā so paccekabuddho āha
  "svāhaṁ yamidaṁ snehanvayaṁ sokādidukkhaṁ pahoti, tasta dukkhassa mūlaṁ khaṇanto
  paccekasambodhiṁ adhigato"ti. Evaṁ vutte te amaccā āhaṁsu "amhehi dāni
  bhante kiṁ kattabban"ti. Tato so āha "tumhe vā aññe vā yo
  imamhā dukkhā muccitukāmo, so sabbopi ādīnavaṁ senhajaṁ pekkhamāno,
  eko care khaggavisāṇakappo"ti. Ettha ca yantaṁ "snehanvayaṁ dukkhamidaṁ
  pahotī"ti vuttaṁ, tadeva sandhāya "ādīnavaṁ snehajaṁ pekkhamāno"ti idaṁ
  vuttanti veditabbaṁ. Atha vā yathāvuttena saṁsaggena saṁsaggajātassa bhavati
  sneho, 3- snehanvayaṁ dukkhamidaṁ pahoti, evaṁ 4- yathābhūtaṁ ādīnavaṁ snehajaṁ
  pekkhamāno ahaṁ adhigatoti evampi abhisambandhitvā catutthapādo pubbe
  vuttanayeneva udānavasena vuttoti veditabbo. Tato paraṁ sabbaṁ purimagāthāya
  vuttasadisamevāti. 5-
       Niddese anuppādetīti rūpasmiṁ anubyañjanaṁ disvā allīyati.
  Anubandhatīti rūpasmiṁ snehavasena bandhati. Bhavantīti honti. Jāyantīti
  uppajjanti. Nibbattantīti pavattanti. 6- Pātubhavantīti pākaṭā honti.
  Sambhavanti sañjāyanti abhinibbattantīti tīṇi upasaggena vaḍḍhitāni. Ito
  paraṁ aṭṭhakavagge 7- vuttanayeneva veditabbaṁ.
                        Dutiyagāthāniddesavaṇṇanā.

  *  *  *  *  *  *
  Footnote: 1 chaṂa. bhavanti snehā 2 ka. sineho dukkhanti 3 chaṂa. bhavanti snehā
  4 ka. etaṁ 5 sutta. A. 1/65 6 chaṂa. vattanti
  7 khu. mahā. 29/1-28/1-71 (syā)
-------------------------------------------------
[page 112]
       [123] Tatiye mettāyanavasena mittā. Suhadabhāvena suhajjā. Keci hi
  ekantahitakāmatāya mittāva honti, na suhajjā. Keci gamanaṭṭhānanisajjāsamullāpādīsu
  hadayasukhajananena suhajjāva honti, na mittā. Keci tadubhayavasena suhajjā ceva mittā ca.
  Te duvidhā honti agāriyā ca anagāriyā ca. Tattha agāriyā tividhā honti upakārā
  samānasukhadukkhā anukampakāti. Anagāriyā visesena atthakkhāyino eva. 1- Evaṁ te
  catūhi catūhi aṅgehi samannāgatā honti.
       Yathāha:-
              "catūhi kho gahapatiputta ṭhānehi upakāro mitto suhado
          veditabbo. Pamattaṁ rakkhati, pamattassa sāpateyyaṁ rakkhati, bhītassa
          saraṇaṁ hoti, uppannesu kiccakaraṇīyesu taddiguṇaṁ bhogamanuppādeti. 2-
       Tathā:-
              catūhi kho gahapatiputta ṭhānehi samānasukhadukkho mitto suhado
          veditabbo. Guyhamassa ācikkhati, guyhamassa parigūhati, āpadāsu
          na vijahati, jīvitañcassa 3- atthāya pariccattaṁ hoti. 2-
       Tathā:-
              catūhi kho gahapatiputta ṭhānehi anukampako mitto suhado
          veditabbo. Abhavenassa na nandati, bhavenassa nandati, avaṇṇaṁ
          bhaṇamānaṁ nivāreti, vaṇṇaṁ bhaṇamānaṁ pasaṁsati. 2-
       Tathā:-
              catūhi kho gahapatiputta ṭhānehi atthakkhāyī mitto suhado
          veditabbo. Pāpā nivāreti, kalyāṇe niveseti, asutaṁ sāveti,
          saggassa maggaṁ ācikkhatī"ti. 2-
       Tesu idha agāriyo adhippeto, 4- atthato pana sabbepi yujjanti. Te
  mitte suhajje. Anukampamānoti anudayamāno, tesaṁ sukhaṁ upasaṁharitukāmo
  dukkhaṁ apaharitukāmo.

  *  *  *  *  *  *
  Footnote: 1 chaṂa. atthakkhāyino 2 dī. pā. 11/260-263/162, 163
  3 chaṂa. jīvitampissa 4 chaṂa. agāriyā adhippetā
-------------------------------------------------
[page 113]
       Hāpeti atthanti diṭṭhadhammikasamparāyikaparamatthavasena tividhaṁ, tathā
  attatthaparatthaubhayatthavasenāpi tividhaṁ atthaṁ laddhavināsanena aladdhānuppādanenāti
  dvidhāpi hāpeti vināseti. Paṭibaddhacittoti "ahaṁ imaṁ vinā na jīvāmi,
  eso me gati, eso me parāyanan"ti evaṁ attānaṁ nīcaṭṭhāne ṭhapentopi
  paṭibaddhacitto hoti. "ime Maṁ vinā na jīvanti, ahaṁ tesaṁ gati, ahaṁ tesaṁ
  parāyanan"ti evaṁ attānaṁ uccaṭṭhāne ṭhapentopi paṭibaddhacitto hoti. Idha
  pana evaṁ paṭibaddhacitto adhippeto.
       Etaṁ bhayanti etaṁ atthahāpanabhayaṁ, attano samāpattihāniṁ sandhāya bhaṇati.
  Santhaveti tividho santhavo taṇhādiṭṭhimittasanthavavasena. Tattha aṭṭhasatappabhedāpi
  taṇhā taṇhāsanthavo, dvāsaṭṭhippabhedāpi diṭṭhi diṭṭhisanthavo, paṭibaddhacittatāya
  mittānukampanā mittasanthavo. So idha adhippato. Tena hissa samāpatti
  parihīnā. Tenāha "etaṁ bhayaṁ santhave pekkhamāno ahaṁ adhigato"ti 1- sesaṁ
  vuttasadisamevāti 2- veditabbaṁ. Niddese vattabbaṁ natthi. 3-
                         Tatiyagāthāniddesavaṇṇanā
       [124] Catutthe vaṁsoti veḷu. Visāloti vitthiṇṇo. Vakāro
  avadhāraṇattho, evakāro vā ayaṁ. Sandhivasenettha ekāro naṭṭho. Tassa
  parapadena sambandho, taṁ pacchā yojessāMa. Yathāti paṭibhāge. Visattoti laggo
  jaṭito saṁsibbito. Puttesu dāresu cāti puttadhītābhariyāsu. Yā apekkhāti
  yā taṇhā yo sineho. Vaṁsakaḷīrova asajjamānoti vaṁsakaḷīro viya alaggamāno.
  Kiṁ vuttaṁ hoti? yathā vaṁso visālo visatto eva hoti, puttesu ca dāresu
  Ca yā apekkhā, sāpi evaṁ tāni vatthūni saṁsibbitvā ṭhitattā visattā eva.
  Svāhaṁ tāya apekkhāya apekkhavā visālo vaṁso viya visattoti evaṁ apekkhāya
  ādīnavaṁ disvā taṁ apekkhaṁ maggañāṇena chindanto ayaṁ vaṁsakaḷīrova rūpādīsu
  vā diṭṭhādīsu vā lābhādīsu vā kāmabhavādīsu vā 4- taṇhāmānadiṭṭhivasena

  *  *  *  *  *  *
  Footnote: 1 chaṂa. pekkhamānoti 2 chaṂa. pubbasadisamevāti 3 sutta. A. 1/69
  4 ka. kāmarāgādīsu vā
-------------------------------------------------
[page 114]
  Asajjamāno paccekasambodhiṁ adhigatoti. Sesaṁ purimanayeneva veditabbaṁ. Imāyapi
  niddese atirekaṁ natthi. 1-
                        Catutthagāthāniddesavaṇṇanā
       [125] Pañcame migoti sabbesaṁ āraññikacatuppadānaṁ eva etaṁ
  adhivacanaṁ. Idha pana pasadamigo adhippeto. Araññamhīti gāmañca gāmūpacārañca
  ṭhapetvā avasesaṁ araññaṁ, idha pana uyyānaṁ adhippetaṁ, tasmā "uyyānamhī"ti
  vuttaṁ hoti. Yathāti paṭibhāge. Abaddhoti rajjubandhanādīsu yena kenaci abaddho.
  Etena vissatthacariyaṁ dīpeti. Yenicchakaṁ gacchati gocarāyāti yena disābhāgena
  gantuṁ icchati, tena gocaratthaṁ gacchati. Tasmā tattha yattakaṁ icchati gantuṁ, tattakaṁ
  gacchati. Yaṁ icchati khādituṁ, taṁ khādatīti dīpeti. Viññū naroti paṇḍitapuriso.
  Seritanti sacchandavuttitaṁ aparāyattabhāvaṁ. Pekkhamānoti paññācakkhunā
  olokayamāno. Atha vā dhammaseritaṁ puggalaseritañca. Lokuttaradhammā hi kilesavasaṁ
  agamanato serino tehi samannāgatā puggalā va, tesaṁ bhāvaniddeso seritaṁ
  pekkhamānoti. Kiṁ vuttaṁ hoti? migo araññamhi yathā abaddho, yenicchakaṁ
  gacchati gocarāya. Kadā nu kho ahampi taṇhābandhanaṁ chinditvā evaṁ gaccheyyanti
  iti me tumhehi ito cito ca parivāretvā ṭhitehi baddhassa yenicchakaṁ gantuṁ
  alabhantassa tasmiṁ yenicchakagamanābhāve ādīnavaṁ yenicchakagamane ānisaṁsaṁ disvā
  anukkamena samathavipassanā pāripūriṁ agamiṁ. Tato paccekabodhiṁ adhigatomhi. Tasmā
  añañopi viññū naro seritaṁ pekkhamāno, eko care khaggavisāṇakappoti 2-
                        pañcamagāthāniddesavaṇṇanā
       [126] Chaṭṭhe ayaṁ piṇḍattho:- sahāyamajjhe ṭhitassa divāseyyasaṅkhāte
  vāse ca mahāupaṭṭhānasaṅkhāte ṭhāne ca uyyānagamanasaṅkhāte gamane ca
  janapadacārikasaṅkhātāya cārikāya ca "idaṁ me suṇa, idaṁ me dehī"tiādinā
  nayena tathā tathā āmantanā hoti, tasmā ahaṁ tattha tattha nibbijjitvā

  *  *  *  *  *  *
  Footnote: 1 sutta. A. 1/71 2 sutta. A. 1/78
-------------------------------------------------
[page 115]
  Yāyaṁ ariyajanasevitā anekānisaṁsā ekantasukhā, evaṁ santepi lobhābhibhūtehi
  sabbakāpurisehi anabhijjhitā apatthitā pabbajjā, taṁ anabhijjhitaṁ paresaṁ
  avasavattanena bhabbapuggalavaseneva 1- seritaṁ 2- pekkhamāno vipassanaṁ ārabhitvā
  anukkamena paccekabodhiṁ adhigatoti. Sesaṁ vuttanayameva. 3-
                        Chaṭṭhagāthāniddesavaṇṇanā.
       [127] Sattame khiḍḍāti kīḷanā. Sā duvidhā hoti kāyikā ca vācasikā ca. Tattha
  kāyikā nāma hatthīhipi kīḷanti, assehipi rathehipi dhanūhipi tharūhipīti evamādi.
  Vācasikā nāma gītaṁ silokabhaṇanaṁ mukhabherīti 4- evamādi. Ratīti pañcakāmaguṇarati.
  Vipulanti yāva aṭṭhimiñjaṁ āhacca ṭhānena sakalattabhāvabyāpakaṁ. Sesaṁ pākaṭameva.
  Anusandhiyojanāpi cettha saṁsaggagāthāya vuttanayeneva veditabbā. 5-
                        Sattamagāthāniddesavaṇṇanā.
       [128] Aṭṭhame cātuddisoti catūsu disāsu yathāsukhavihārī, "ekaṁ disaṁ
  pharitvā viharatī"tiādinā 6- vā nayena brahmavihārabhāvanā pharitā catasso disā
  assa santītipi cātuddiso. Tāsu disāsu katthaci satte vā saṅkhāre vā
  bhayena na paṭihaññatīti appaṭighoti. Santussamānoti dvādasavidhassa santosassa
  vasena santussako. Itarītarenāti uccāvacena paccayena. Parissayānaṁ sahitā
  achambhīti ettha parissayanti 7- kāyacittāni, parihāpenti vā tesaṁ sampattiṁ,
  tāni vā paṭicca sayantīti parissayā, bāhirānaṁ sīhabyagghādīnaṁ abbhantarānañca
  kāmacchandādīnaṁ kāyacittupaddavānaṁ etaṁ adhivacanaṁ. Te parissaye adhivāsanakkhantiyā
  ca vīriyādīhi ca dhammehi sahatīti parissayānaṁ sahitā. Thaddhabhāvakarabhayābhāvena
  achambhī. Kiṁ vuttaṁ hoti? yathā te cattāro samaṇā, evaṁ itarītarena
  paccayena santussamāno ettha paṭipattipadaṭṭhāne santose ṭhito catūsu disāsu
  mettādibhāvanāya cātuddiso, sattasaṅkhāresu paṭihananakarabhayābhāvena appaṭigho

  *  *  *  *  *  *
  Footnote: 1 Sī., ka. dhammapuggalavaseneva 2 ka. seritañca 3 sutta. A. 1/79
  4 chaṂa. mukhabherikanti 5 sutta. A. 1/80 6 dī. Sī. 9/556/245,
  dī.pā. 11/308/200, abhi.vi. 35/642/331, khu. cūḷa. 30/690/345 (syā)
  7 Sī., Ma., ka. parisahanti
-------------------------------------------------
[page 116]
  Ca hoti. So cātuddisattā vuttappakārānaṁ parissayānaṁ sahitā, appaṭighattā
  achambhī ca hotīti etaṁ paṭipattiguṇaṁ disvā yoniso paṭipajjitvā paccekasambodhiṁ
  adhigatomhīti.
       Atha vā te samaṇā viya santussamāno itarītarena vuttanayeneva cātuddiso
  hotīti ñatvā evaṁ cātuddisabhāvaṁ patthayanto yoniso paṭipajjitvā adhigatomhi.
  Tasmā aññopi īdisaṁ ṭhānaṁ 1- patthayamāno cātuddisatāya parissayānaṁ sahitā
  appaṭighatāya ca achambhī hutvā eko care khaggavisāṇakappoti. 2-
       Niddese mettāti atthato tāva mijjatīti mettā, sinehatīti attho.
  Mitte vā bhavā, mittassa vā esā pavattītipi mettā. Mettāsahagatenāti
  mettāya samannāgatena. Cetasāti cittena. Ekaṁ disanti ekissā disāya paṭhamaṁ
  pariggahitaṁ sattaṁ upādāya ekaṁ disaṁ pariyāpannasattapharaṇavasena vuttaṁ. Pharitvāti
  phusitvā ārammaṇaṁ katvā. Viharatīti brahmavihārādhitthitaṁ iriyāpathavihāraṁ
  pavatteti. Tathā dutiyanti yathā puratthimādīsu disāsu yaṁ kiñci ekaṁ disaṁ
  pharitvā viharati, tatheva tadanantaraṁ dutiyaṁ tatiyaṁ catutthañcāti attho.
       Iti uddhanti eteneva ca nayena uparimaṁ disanti vuttaṁ hoti. Adho
  tiriyanti adhodisampi tiriyaṁdisampi evameva. Tattha ca adhoti heṭṭhā. Tiriyanti
  anudisā. Evaṁ sabbadisāsu assamaṇḍale assamiva mettāsahagatacittaṁ sāretipi
  paccāsāretipīti. Ettāvatā ekamekaṁ disaṁ pariggahitvā odhiso mettāpharaṇaṁ
  dassitaṁ. Sabbadhītiādi pana anodhiso dassanatthaṁ vuttaṁ. Tattha sabbadhīti sabbattha.
  Sabbattatāyāti sabbesu hīnamajjhimaukkaṭṭhamittasapattamajjhattādippabhedesu
  attatāya. "ayaṁ Parasatto"ti vibhāgaṁ akatvā attasamatāyāti vuttaṁ hoti.
       Atha vā sabbattatāyāti sabbena cittabhāvena, īsakampi bahi
  avikkhipamānoti vuttaṁ hoti. Sabbāvantanti sabbasattavantaṁ, sabbasattayuttanti
  attho. Lokanti sattalokaṁ. Vipulenāti evamādipariyāyadassanato panettha puna

  *  *  *  *  *  *
  Footnote: 1 ka. tādisaṇṭhānaṁ 2 sutta. A. 1/82
-------------------------------------------------
[page 117]
  "mettāsahagatenā"ti Vuttaṁ. Yasmā vā ettha odhiso pharaṇe viya puna
  tathāsaddo vā itisaddo vā na vutto, tasmā puna "mettāsahagatena
  cetasā"ti vuttaṁ. Nigamanavasena vā etaṁ vuttaṁ. Vipulenāti ettha ca
  pharaṇavasena vipulatā daṭṭhabbā. Bhūmivasena pana taṁ mahaggataṁ. Paguṇavasena
  appamāṇasattārammaṇavasena ca appamāṇaṁ. Byāpādapaccatthikappahānena averaṁ.
  Domanassappahānena abyāpajjhaṁ. Niddukkhanti vuttaṁ hoti. 1- Karuṇā heṭṭhā
  vuttatthāyeva. Modanti tāya taṁsamaṅgino, sayaṁ vā modati, modanamattameva vā
  sāti muditā. "averā Hontū"tiādibyāpādappahānena majjhattabhāvūpagamanena
  ca upekkhatīti upekkhā.
       Lakkhaṇādito panettha hitākārappavattilakkhaṇā mettā, hitūpasaṁhārarasā,
  āghātavinayapaccupaṭṭhānā, sattānaṁ manāpabhāvadassanapadaṭṭhānā. Byāpādūpasamo
  etissā sampatti, sinehasambhavo vipatti. Dukkhāpanayanākārappavattilakkhaṇā
  karuṇā, paradukkhāsahanarasā. Avihiṁsāpaccupaṭṭhānā, dukkhābhibhūtānaṁ
  anāthabhāvadassanapadaṭṭhānā. Vihiṁsavūpasamo tassā sampatti, sokasambhavo vipatti.
  Pamodalakkhaṇā muditā, anissāyanarasā, arativighātapaccupaṭṭhānā. Sattānaṁ
  sampattidassanapadaṭṭhānā. Arativūpasamo tassā sampatti, pahānasambhavo vipatti.
  Sattesu majjhattākārappavattilakkhaṇā upekkhā, sattesu samabhāvadassanarasā,
  paṭighānunayavūpasamapaccupaṭṭhānā, "kammassakā sattā, te kassa ruciyā
  sukhitā vā bhavissanti. Dukkhato vā muccissanti, pattasampattito vā na
  parihāyissantī"ti evaṁ pavattakammassakatādassanapadaṭṭhānā. Paṭighānunayavūpasamo
  tassā sampatti, gehasitāya aññāṇupekkhāya sambhavo vipatti.
       Tattha santuṭṭho hotīti paccayasantosavasena santuṭṭho hoti.
  Itarītarena cīvarenāti na thūlasukhumalūkhapaṇītathirajiṇṇādīsu yena kenaci. 2- Atha kho
  yathāladdhānaṁ itarītarena yena kenaci santuṭṭho hotīti attho. Cīvarasmiṁ hi
  tayo santosā:- yathālābhasantoso yathābalasantoso yathāsāruppasantosoti.

  *  *  *  *  *  *
  Footnote: 1 visuddhi. 2/111 (syā), abhi.A. 2/405
  2 chaṂa....ṭhirajiṇṇānaṁ yena kenaci cīvarena
-------------------------------------------------
[page 118]
  Piṇḍapātādīsupi eseva nayo. Iti ime tayo santose sandhāya "santuṭṭho
  hoti itarītarena cīvarena. Yathāladdhādīsu yena kenaci cīvarena santuṭṭho
  hotī"ti vuttaṁ.
       Ettha ca cīvaraṁ jānitabbaṁ, cīvarakkhettaṁ jānitabbaṁ, paṁsukūlaṁ jānitabbaṁ,
  cīvarasantoso jānitabbo, cīvarapaṭisaṁyuttāni dhutaṅgāni jānitabbāni. Tattha
  cīvaraṁ jānitabbanti khomādīni cha cīvarāni dukulādīni cha anulomacīvarānipi
  jānitabbāni. Imāni dvādasa kappiyacīvarāni. Kusacīraṁ vākacīraṁ phalakacīraṁ
  kesakambalaṁ vāḷakambalaṁ potthako cammaṁ ulūkapakkhaṁ rukkhadussaṁ latādussaṁ
  erakadussaṁ kadalidussaṁ veḷudussanti evamādīni pana akappiyacīvarāni.
       Cīvarakkhettanti "saṁghato vā gaṇato vā ñātito vā mittato vā
  attano vā dhanena paṁsukūlaṁ vā"ti evaṁ uppajjanato cha khettāni,
  aṭṭhannañca mātikānaṁ vasena aṭṭha khettāni jānitabbāni.
       Paṁsukūlanti sosānikaṁ pāpaṇikaṁ rathiyaṁ saṅkārakūṭaṁ sotthiyaṁ sinānaṁ titthaṁ
  gatapaccāgataṁ aggidaḍḍhaṁ gokhāyitaṁ upacikākhāyitaṁ undūrakhāyitaṁ antacchinnaṁ
  dasacchinnaṁ dhajāhaṭaṁ thūpaṁ samaṇacīvaraṁ sāmuddiyaṁ ābhisekiyaṁ panthikaṁ vātāhaṭaṁ
  iddhimayaṁ devadattiyanti tevīsati paṁsukūlāni veditabbāni. Ettha ca sotthiyanti
  gabbhamalaharaṇaṁ. Gatapaccāgatanti matakasarīraṁ pārupitvā susānaṁ netvā ānītacīvaraṁ.
  Dhajāhaṭanti dhajaṁ ussāpetvā tato ānītaṁ. Thūpanti vammike pūjitacīvaraṁ.
  Sāmuddiyanti samuddavīcīhi thalaṁ pāpitaṁ. Panthikanti panthaṁ gacchantehi corabhayena
  pāsāṇehi koṭṭetvā pārutacīvaraṁ. Iddhimayanti ehibhikkhucīvaraṁ. Sesaṁ pākaṭameva.
       Cīvarasantosoti vīsati cīvarasantosā:- cīvare vitakkasantoso
  gamanasantoso pariyesanasantoso paṭilābhasantoso mattapaṭiggahaṇasantoso
  loluppavivajjanasantoso yathālābhasantoso yathābalasantoso yathāsāruppasantoso
  udakasantoso dhovanasantoso karaṇasantoso parimāṇasantoso suttasantoso
  sibbanasantoso rajanasantoso kappasantoso paribhogasantoso sannidhiparivajjanasantoso
  vissajjanasantosoti. Tattha sādakabhikkhuno temāsaṁ nibaddhavāsaṁ
-------------------------------------------------
[page 119]
  Vasitvā ekamāsamattaṁ vitakkituṁ vaṭṭati. So hi pavāretvā cīvaramāse cīvaraṁ
  karoti. Paṁsukūliko aḍḍhamāseneva karoti. Idaṁ 1- māsaḍḍhamāsamattaṁ vitakkanaṁ
  vitakkasantoso nāMa. 2- Cīvaratthāya gacchantassa pana "kattha labhissāmī"ti
  acintetvā kammaṭṭhānasīseneva gamanaṁ gamanasantoso nāMa. Pariyesantassa pana
  yena vā tena vā saddhiṁ apariyesitvā lajjiṁ pesalaṁ bhikkhuṁ gahetvā
  pariyesanaṁ pariyesanasantoso nāMa. Evaṁ pariyesantassa āhariyamānaṁ cīvaraṁ
  dūratova disvā "etaṁ manāpaṁ bhavissati, etaṁ amanāpan"ti evaṁ avitakketvā
  thūlasukhumādīsu yathāladdheneva santusanaṁ paṭilābhasantoso nāMa. Evaṁ laddhaṁ
  gaṇhantassāpi "ettakaṁ dupaṭṭassa bhavissati, ettakaṁ ekapaṭṭassā"ti attano
  pahonakamatteneva santusanaṁ mattapaṭiggahaṇasantoso nāMa. Cīvaraṁ pariyesantassa
  pana "asukassa gharadvāre manāpaṁ labhissāmī"ti acintetvā dvārapaṭipāṭiyā
  caraṇaṁ loluppavivajjanasantoso nāMa.
       Lūkhapaṇītesu yena kenaci yāpetuṁ sakkontassa yathāladdheneva yāpanaṁ
  yalālābhasantoso nāMa. Attano thāmaṁ jānitvā yena yāpetuṁ sakkoti,
  tena yāpanaṁ yathābalasantoso nāMa. Manāpaṁ aññassa datvā attanā yena
  kenaci yāpanaṁ yathāsāruppasantoso nāMa. "kattha Udakaṁ manāpaṁ, kattha
  amanāpan"ti avicāretvā yena kenaci dhovanupagena udakena dhovanaṁ
  udakasantoso nāMa. Tathā paṇḍumattikavākagerukapūtipaṇṇarasakiliṭṭhāni pana
  udakāni vajjetuṁ vaṭṭati. Dhovantassa pana muggarādīhi apaharitvā hatthehi
  madditvā dhovanaṁ dhovanasantoso nāMa. Tathā asujjhantaṁ paṇṇāni pakkhipitvā
  tāpitaudakenāpi dhovituṁ vaṭṭati. Evaṁ dhovitvā karonatassa "idaṁ thūlaṁ, idaṁ
  sukhuman"ti akopetvā pahonakanīhāreneva karaṇaṁ karaṇasantoso nāMa.
  Timaṇḍalapaṭicchādanamattasseva karaṇaṁ parimāṇasantoso nāMa. Cīvarakaraṇatthāya
  pana "manāpaṁ suttaṁ pariyesissāmī"ti avicāretvā rathikādīsu vā devaṭṭhāne

  *  *  *  *  *  *
  Footnote: 1 ka. iti 2 chaṂa. ayaṁ pāṭho na dissati
-------------------------------------------------
[page 120]
  Vā āharitvā pādamūle vā ṭhapitaṁ yaṁ kiñcideva suttaṁ gahetvā karaṇaṁ
  suttasantoso nāMa.
       Kusibandhanakāle pana aṅgulimatte satta vāre na vijjhitabbaṁ. Evaṁ
  karonatassa hi yo bhikkhu sahāyo na hoti, tassa vattabhedopi natthi.
  Tivaṅgulimatte pana satta vāre vijjhitabbaṁ. Evaṁ karontassa maggapaṭipannenāpi
  sahāyena bhavitabbaṁ. Yo na hoti, tassa vattabhedo. Ayaṁ sibbanasantoso
  nāMa. Rajantena pana kāḷakacchakādīni pariyesantena na rajitabbaṁ,
  somavakkalādīsu 1- yaṁ labhati, tena rajitabbaṁ. Alabhantena pana manussehi araññe
  vākaṁ gahetvā chaḍḍitarajanaṁ vā bhikkhūhi pacitvā chaḍḍitakasaṭaṁ vā gahetvā
  rajitabbaṁ. Ayaṁ rajanasantoso nāMa. Nīlakaddamakāḷasāmesu yaṁ kiñci gahetvā
  hatthipiṭṭhe nisinnassa paññāyamānakappakaraṇaṁ kappasantoso nāMa.
       Hirikopīnapaṭicchādanamattavasena paribhuñjanaṁ paribhogasantoso nāMa.
  Dussaṁ pana labhitvā suttaṁ vā sūciṁ vā kārakaṁ vā alabhantena ṭhapetuṁ vaṭṭati,
  labhantena na vaṭṭati. Katampi ce antevāsikādīnaṁ dātukāmo hoti, te ca
  asannihitā, yāva āgamanā ṭhapetuṁ vaṭṭati, āgatamattesu tesu dātabbaṁ. Dātuṁ
  asakkontena adhiṭṭhātabbaṁ. Aññasmiṁ cīvare sati paccattharaṇampi adhiṭṭhātuṁ
  vaṭṭati. Anadhiṭṭhitameva hi sannidhi hoti. Adhiṭṭhitaṁ na hotīti mahāsivatthero
  āha. Ayaṁ sannidhiparivajjanasantoso nāMa. Vissajjentena pana mukhaṁ
  oloketvā na dātabbaṁ, sāraṇīyadhamme ṭhatvāva vissajjetabbanti ayaṁ
  vissajjanasantoso nāMa.
       Cīvarapaṭisaṁyuttāni dhutaṅgāni nāma paṁsukūlikaṅgañceva tecīvarikaṅgañca.
  Iti cīvarasantosamahāariyavaṁsaṁ pūrayamāno paccekasambuddho imāni dve dhutaṅgāni
  gopeti, imāni gopento cīvarasantosamahāariyavaṁsavasena santuṭṭho hoti.
       Vaṇṇavādīti eko santuṭṭho hoti, santosassa vaṇṇaṁ na katheti.
  Eko na santuṭṭho hoti, santosassa vaṇṇaṁ katheti. Eko neva santuṭṭho

  *  *  *  *  *  *
  Footnote: 1 ka. caritabbaṁ sāmavaṇṇādīsu
-------------------------------------------------
[page 121]
  Hoti. Na santosassa vaṇṇaṁ katheti. Eko santuṭṭho ca hoti, santosassa ca
  vaṇṇaṁ katheti. Tathārūpo so paccekasambuddho taṁ dassetuṁ "itarītaracīvarasantuṭṭhiyā
  ca vaṇṇavādī"ti vuttaṁ.
       Anesananti dūteyyapahiṇagamanānuyogappabhedaṁ nānappakāraṁ anesanaṁ.
  Appatirūpanti ayuttaṁ. Aladdhā cāti alabhitvā. Yathā ekacco "kathaṁ nu kho
  cīvaraṁ labhissāmī"ti puññavantehi bhikkhūhi saddhiṁ ekato hutvā kohaññaṁ karonto
  uttasati paritassati, paccekasambuddho evaṁ aladdhā ca cīvaraṁ na paritassati.
  Laddhā cāti dhammena samena labhitvā. Adhigato vigatalobhagiddho. Amucchitoti
  adhimattataṇhāya mucchanaṁ anāpanno. Anajjhāpannoti. Taṇhāya anotthato
  apariyonaddho. Ādīnavadassāvīti anesanāpattiyañca gadhitaparibhoge ca ādīnavaṁ
  passamāno. Nissaraṇapaññoti "yāvadeva sītassa paṭighātāyā"ti 1- vuttanissaraṇameva
  pajānanto.
       Itarītaracīvarasantuṭṭhiyāti yena kenaci cīvarena santuṭṭhiyā.
  Nevattānukkaṁsetīti yathā panidhekacco "ahaṁ paṁsukūliko, mayā upasampadamāḷakeyeva 2-
  paṁsukūlikaṅgaṁ gahitaṁ, ko mayā sadiso atthī"ti attukkaṁsanaṁ karoti. Evaṁ so
  attukkaṁsanaṁ na karoti. Na paraṁ vambhetīti "ime panaññe bhikkhū na paṁsukūlikāti vā
  paṁsukūlikamattampi etesaṁ natthī"ti vā evaṁ paraṁ na vambheti. Yo hi tattha dakkhoti yo
  tasmiṁ cīvarasantose vaṇṇavādī. Tāsu vā 3- dakkho cheko byatto. Analasoti
  sātaccakiriyāya ālasiyavirahito. Sampajāno paṭissatoti sampajānapaññāya 4-
  ceva satiyā ca yutto. Ariyavaṁse ṭhitoti ariyavaṁse patiṭṭhito.
       Itarītarena piṇḍapātenāti yena kenaci piṇḍapātena. Etthāpi
  piṇḍapāto jānitabbo, piṇḍapātakkhettaṁ jānitabbaṁ, piṇḍapātasantoso
  jānitabbo, piṇḍapātapaṭisaṁyuttaṁ dhutaṅgaṁ jānitabbaṁ. Tattha piṇḍapātoti odano

  *  *  *  *  *  *
  Footnote: 1 Maṃū. 12/23/14, aṅ. chakka. 22/329/415 (syā) 2 chaṂa. upasampadamāḷeyeva
  3 ka. santosavaṇṇavāditādīsu vā 4 ka. sampajānasaññāya
-------------------------------------------------
[page 122]
  Kummāso sattu maccho maṁsaṁ khīraṁ dadhi sappi navanītaṁ telaṁ madhu phāṇitaṁ yāgu
  khādanīyaṁ sāyanīyaṁ lehanīyanti soḷasa piṇḍapātā.
       Piṇḍapātakkhettanti saṁghabhattaṁ uddesabhattaṁ nimantanaṁ salākabhattaṁ pakkhikaṁ
  uposathikaṁ pāṭipadikaṁ āgantukabhattaṁ gamikabhattaṁ gilānabhattaṁ gilānupaṭṭhākabhattaṁ
  dhurabhattaṁ kuṭibhattaṁ vārikabhattaṁ 1- vihārabhattanti paṇṇarasa piṇḍapātakkhettāni.
       Piṇḍapātasantosoti piṇḍapāte vitakkasantoso gamanasantoso
  pariyesanasantoso paṭilābhasantoso paṭiggahaṇasantoso mattapaṭiggahaṇasantoso
  loluppavivajjanasantoso yathālābhasantoso yathābalasantoso yathāsāruppasantoso
  upakārasantoso parimāṇasantoso paribhogasantoso sannidhiparivajjanasantoso
  visajjanasantosoti paṇṇarasa santosā. Tattha sādako bhikkhu mukhaṁ dhovituvā
  vitakketi. Piṇḍapātikena ca gaṇena saddhiṁ caratā sāyaṁ therupaṭṭhānakāle "sve
  kattha piṇḍāya carissāmā"ti "asukagāme bhante"ti ettakaṁ cintetvā tato
  paṭṭhāya na vitakketabbaṁ. Ekacārikena vitakkamāḷake ṭhatvā vitakketabbaṁ. Tato
  paṭṭhāya vitakkento pana ariyavaṁsā cuto hoti paribāhiro. Ayaṁ vitakkasantoso
  nāMa. Piṇḍāya pavisantena pana "kuhiṁ labhissāmī"ti acintetvā kammaṭṭhānasīsena
  gantabbaṁ. Ayaṁ gamanasantoso nāMa. Pariyesantena yaṁ vā taṁ vā aggahetvā
  lajjiṁ pesalameva gahetvā pariyesitabbaṁ. Ayaṁ pariyesanasantoso nāMa. Dūratova
  āhariyamānaṁ disvā "etaṁ manāpaṁ, etaṁ amanāpan"ti cittaṁ na uppādetabbaṁ. Ayaṁ
  paṭilābhasantoso nāMa. "idaṁ Manāpaṁ gaṇhissāmi, idaṁ amanāpaṁ na gaṇhissāmī"ti
  acintetvā yaṁ kiñci yāpanamattaṁ gahetabbameva. Ayaṁ paṭiggahaṇasantoso nāMa.
       Ettha pana deyyadhammo bahu dāyako appaṁ dātukāmo, appaṁ gahetabbaṁ.
  Deyyadhammo bahu, dāyakopi bahu dātukāmo, pamāṇeneva gahetabbaṁ. Deyyadhammopi
  na bahu, dāyakopi appaṁ dātukāmo, appaṁ gahetabbaṁ. Deyyadhammo na bahu,
  dāyako pana bahu dātukāmo, pamāṇena gahetabbaṁ paṭiggahaṇasmiṁ hi mattaṁ

  *  *  *  *  *  *
  Footnote: 1 chaṂa. vārabhattaṁ
-------------------------------------------------
[page 123]
  Ajānanto manussānaṁ pasādaṁ makkheti, saddhādeyyaṁ vinipāteti, sāsanaṁ na karoti.
  Vijātamātuyāpi 1- cittaṁ gahetuṁ na sakkoti. Iti mattaṁ jānitvāva paṭiggahetabbanti
  ayaṁ mattapaṭiggahaṇasantoso nāMa. Aḍḍhakulāniyeva agantvā dvārapaṭipāṭiyā
  gantabbaṁ. Ayaṁ loluppavivajjanasantoso nāMa. Yathālābhasantosādayo cīvare
  vuttanayā eva.
       Piṇḍapātaṁ paribhuñjitvā "samaṇadhammaṁ anupālessāmī"ti evaṁ upakāraṁ
  ñatvā paribhuñjanaṁ upakārasantoso nāMa. Pattaṁ pūretvā ānītampi 2- na
  paṭiggahetabbaṁ. Anupasampanne sati tena gāhāpetabbaṁ, asati āharāpetvā
  paṭiggahaṇaparimāṇamattaṁ gahetabbaṁ. Ayaṁ parimāṇasantoso nāMa. Jighacchāya
  paṭivinodanaṁ "na idamettha nissaraṇan"ti evaṁ paribhuñjanaṁ paribhogasantoso
  nāMa. Nidahitvā na paribhuñjitabbaṁ. Ayaṁ sannidhiparivajjanasantoso nāMa. Mukhaṁ
  anoloketvā sāraṇīyadhamme ṭhitena vissajjitabbaṁ. Ayaṁ vissajjanasantoso nāMa.
       Piṇḍapātapaṭisaṁyuttāni pana pañca dhutaṅgāni piṇḍapātikaṅgaṁ
  sapadānacārikaṅgaṁ ekāsanikaṅgaṁ pattapiṇḍikaṅgaṁ khalupacchābhattikaṅganti. Iti
  piṇḍapātasantosamahāariyavaṁsaṁ pūrayamāno paccekasambuddho imāni pañca dhutaṅgāni
  gopeti, imāni gopento piṇḍapātasantosamahāariyavaṁsavasena santuṭṭho hoti.
  Vaṇṇavādītiādīni vuttanayeneva veditabbāni.
       Senāsanānīti idha senāsanaṁ jānitabbaṁ, senāsanakkhettaṁ jānitabbaṁ,
  senāsanasantoso jānitabbo, senāsanapaṭisaṁyuttaṁ dhutaṅgaṁ jānitabbaṁ. Tattha
  senāsananti mañco pīṭhaṁ bhisi bimbohanaṁ vihāro aḍḍhayogo pāsādo hammiyaṁ
  guhā leṇaṁ aṭṭo māḷo veḷu gumbo rukkhamūlaṁ yattha vā pana bhikkhū
  paṭikkamantīti imāni paṇṇarasa senāsanāni.
       Senāsanakkhettanti saṁghato vā gaṇato vā ñātito vā mittato vā
  attano vā dhanena paṁsukūlaṁ vāti cha khettāni.

  *  *  *  *  *  *
  Footnote: 1 chaṂa. vijātamātuyāpissa 2 chaṂa. ānītaṁ
-------------------------------------------------
[page 124]
       Senāsanasantosoti senāsane vitakkasantosādayo paṇṇarasa santosā. Te
  piṇḍapāte vuttanayeneva veditabbā. Senāsanapaṭisaṁyuttāni pana pañca dhutaṅgāni
  āraññikaṅgaṁ rukkhamūlikaṅgaṁ ababhokāsikaṅgaṁ sosānikaṅgaṁ yathāsanthatikaṅganti. Iti
  senāsanasantosamahāariyavaṁsaṁ pūrayamāno paccekasambuddho imāni pañca dhutaṅgāni
  gopeti, imāni gopento senāsanasantosamahāariyavaṁsavasena santuṭṭho hoti.
       Iti āyasmā dhammasenāpati sāriputtatthero paṭhaviṁ pattharamāno viya sāgarakucchiṁ
  pūrayamāno viya ākāsaṁ vitthārayamāno viya ca paṭhamaṁ cīvarasantosāriyavaṁsaṁ kathetvā candaṁ
  uṭṭhāpento viya sūriyaṁ ullaṅghento viya ca dutiyaṁ piṇḍapātasantosāriyavaṁsaṁ 1-
  kathetvā sineruṁ ukkhipento viya tatiyaṁ senāsanasantosāriyavaṁsaṁ kathetvā
  idāni gilānapaccayasantosāriyavaṁsaṁ kathetuṁ "santuṭṭho hoti itarītarena
  gilānapaccayabhesajjaparikkhārenā"tiādimāha. Taṁ piṇḍapātagatikameva.
  Tattha yathālābhayathābalayathāsāruppasantoseneva santussitabbaṁ. Bhāvanārāmāriyavaṁso
  pana idha anāgato, nesajjikaṅgabhāvanārāmāriyavaṁsaṁ bhajati. 2- Vuttampi cetaṁ:-
        "pañca senāsane vuttā pañca āhāranissitā
         eko vīriyasaṁyutto dve ca cīvaranissitā"ti. 3-
       Porāṇe aggaññe ariyavaṁse ṭhitoti ettha porāṇeti na
  adhunuppattike. Aggaññeti aggeti jānitabbe. Ariyavaṁseti ariyānaṁ vaṁse.
  Yathā hi khattiyavaṁso brāhmaṇavaṁso vessavaṁso suddavaṁso samaṇavaṁso kulavaṁso
  rājavaṁso ca, evamayampi aṭṭhamo ariyavaṁso, ariyatanti ariyapaveṇi nāma hoti.
  So kho panāyaṁ vaṁso imesaṁ vaṁsānaṁ mūlagandhādīnaṁ kāḷānusāriyagandhādayo viya
  aggamakkhāyati. Ke pana te ariyā, yesaṁ eso vaṁsoti? ariyā vuccanti
  buddhā ca paccekabuddhā ca tathāgatasāvakā ca, etesaṁ ariyānaṁ vaṁsoti
  ariyasaṁso. Ito pubbe hi satasahassādhikānaṁ 4- catunnaṁ asaṅkhyeyyānaṁ matthake
  taṇhaṅkaro medhaṅkaro saraṇaṅkaro dīpaṅkaroti cattāro buddhā uppannā, te

  *  *  *  *  *  *
  Footnote: 1 chaṂa. dutiyapiṇḍapātasantosaṁ 2 su. vi. 3/204, mano. pū. 2/311
  3 su. vi. 3/213, mano. pū. 2/320 4 chaṂa. satasahassakappādhikānaṁ
-------------------------------------------------
[page 125]
  Ariyā, tesaṁ ariyānaṁ vaṁsoti ariyavaṁso. Tesaṁ buddhānaṁ parinibbānato
  aparabhāge asaṅkhyeyyaṁ atikkamitvā 1- koṇḍañño nāma buddho uppanno
  .pe. Imasmiṁ kappe kakusandho koṇāgamano kassapo amhākaṁ bhagavā
  gotamoti cattāro buddhā uppannā, tesaṁ ariyānaṁ vaṁsoti ariyavaṁso. Apica
  atītānāgatapaccuppannānaṁ sabbabuddhapaccekabuddhabuddhasāvakānaṁ ariyānaṁ vaṁsoti
  ariyavaṁso. Tasmiṁ ariyavaṁse. 2- Ṭhitoti patiṭṭhito. Sesaṁ vuttanayeneva veditabbaṁ.
                        Aṭṭhamagāthāniddesavaṇṇanā.
       [129] Navame ayaṁ yojanā:- dussaṅgahā pabbajitāpi eke. Ye
  asantosābhibhūtā, tathāvidhā eva ca atho gahaṭṭhā gharamāvasantā. Etamahaṁ
  dussaṅgahabhāvaṁ jigucchanto vipassanaṁ ārabhitvā paccekabodhiṁ adhigatomhīti. Sesaṁ
  purimanayeneva veditabbaṁ. 3-
       Niddese anassavāti vacanaṁ assavanakā. Avacanakarāti dubbacā.
  Paṭilomavuttinoti paccanīkaṁ 4- kathanasīlā, paṭimallā hutvā pavattantīti attho.
  Aññeneva mukhaṁ karontīti ovādadāyake disvā mukhaṁ parivattetvā aññaṁ
  disābhāgaṁ olokenti. Abyāvaṭo hutvāti avāvaṭo hutvā. Anapekkho
  hutvāti anallīno hutvā.
                        Navamagāthāniddesavaṇṇanā.
       [130] Dasame oropayitvāti apanetvā. Gihibyañjanānīti
  kesamassuodātavatthālaṅkāramālāgandhavilepanaitthiputtadāsidāsādīni. Etāni
  gihibhāvaṁ byañjayanti, tasmā "gihibyañjanānī"ti vuccanti. Sañchinnapatto
  patitapatto. Chetvānāti maggañāṇena chinditvā. Vīroti maggavīriyasamannāgato.
  Gihibandhanānīti kāmabandhanāni. Kāmā hi gihīnaṁ bandhanāni. Ayaṁ tāva padattho.

  *  *  *  *  *  *
  Footnote: 1 ka. asaṅkheyye atikkantepi 2 mano. pū. 2/311 3 sutta. A. 1/30-1
  4 ka. paṭāṇikathaṁ, Ma. paṭilomakathaṁ
-------------------------------------------------
[page 126]
       Ayaṁ pana adhippāyo:- "ahovatāhampi oropayitvā gihibyañjanāni
  sañchinnapatto yathā koviḷāro bhaveyyan"ti evaṁ hi cintayamāno vipassanaṁ
  ārabhitvā paccekabodhiṁ adhigatomhīti. 1- Sesaṁ purimanayeneva veditabbaṁ. 2-
       Niddese sārāsanañcāti sāraṁ āsanaṁ. Chinnānīti gaḷitāni.
  Sañchinnānīti nipannāni. Patitānīti vaṇṭato muttāni. Paripatitānīti bhūmiyaṁ
  patitāni.
                         Dasamagāthāniddesavaṇṇanā
                        paṭhamavaggavaṇṇanā niṭṭhitā.
                           ------------
                          2. Dutiyavaggavaṇṇanā
       [131-2] Dutiyavaggassa paṭhamadvaye nipakanti pakatinipuṇaṁ paṇḍitaṁ
  kasiṇaparikammādikusalaṁ. Sādhuvihārinti appanāvihārena vā upacārena vā
  samannāgataṁ. Dhīranti dhitisampannaṁ. Tattha nipakaṭṭhena 3- dhitisampadā vuttā. Idha
  pana dhitisampannamevāti attho. Dhiti nāma asithilaparakkamatā, "kāmaṁ taco ca
  nahāru cā"ti 4- evaṁ pavattavīriyassetaṁ adhivacanaṁ. Apica dhikkitapāpotipi 5- dhīro.
  Rājāva raṭṭhaṁ vijitaṁ pahāyāti yathā paṭirājā "vijitaṁ raṭṭhaṁ anatthāvahan"ti
  ñatvā rajjaṁ 6- pahāya eko carati evaṁ bālasahāyaṁ pahāya eko care. Atha
  vā rājāva raṭṭhanti yathā sutasomo rājā vijitaṁ raṭṭhaṁ pahāya eko carati. 7-
  Yathā ca mahājanako evaṁ eko careti ayampi etassattho. Sesaṁ vuttānusārena
  sakkā jānitunti na vitthāritaṁ. 8- Niddese vattabbaṁ natthi.
                              Paṭhamadvayaṁ.
       [133] Tatiyagāthā padatthato uttānā eva. Kevalañca pana sahāyasampadanti
  ettha asekkhehipi sīlādikkhandhehi sampannā sahāyā eva

  *  *  *  *  *  *
  Footnote: 1 sutta. A. 1/85 2 chaṂa. jānitabbaṁ 3 chaṂa. nipakattena
  4 MaṂa. 13/184/159, aṅ. duka. 20/5/50, khu. mahā. 29/918/584-5 (syā)
  5 chaṂa. dhikkatapāpotipi 6 ka. kaṭṭhaṁ 7 chaṂa. cari 8 sutta. A. 1/88
-------------------------------------------------
[page 127]
  "sahāyasampadā"ti Veditabbā. Ayampanettha yojanā:- yā ayaṁ vuttā
  sahāyasampadā, taṁ sahāyasampadaṁ addhā pasaṁsāma, ekaṁseneva thomemāti vuttaṁ
  hoti. Kathaṁ? seṭṭhā samāsevitabbā sahāyāti. Kasmā? attano sīlādīhi
  seṭṭhe sevamānassa sīlādayo dhammā anuppannā uppajjanti, uppannā
  vuḍḍhiṁ virūḷhiṁ vepullaṁ pāpuṇanti. Sace sevamānassa aññamaññasamadhāraṇena
  kukkuccavinodanena ca laddhā na parihāyanti. Ete pana sahāyake seṭṭhe
  ca same ca aladdhā kuhanādimicchājīvaṁ vajjetvā dhammena samena uppannabhojanaṁ
  bhuñjanto tattha ca paṭighānunayaṁ anuppādento anavajjabhojī hutvā
  attakāmo kulaputto eko care khaggavisāṇakapPo. Ahampi hi evaṁ caranto
  imaṁ sampattiṁ adhigatomhīti. 1- Niddeso vuttanayo eva.
                           Tatiyaṁ.
       [134] Catutthe disvāti oloketvā. Suvaṇṇassāti kāñcanassa.
  "valayānī"ti Pāṭhaseso. Sāvasesapāṭho 2- hi ayaṁ attho. Pabhassarānīti
  pabhāsanasīlāni, jutimantānīti vuttaṁ hoti. Sesaṁ uttānapadatthameva. Ayaṁ pana
  yojanā:- disvā bhujasmiṁ suvaṇṇassa valayāni "gaṇavāse sati saṅghaṭṭanā.
  Ekavāse sati aghaṭṭanā"ti evaṁ cintento vipassanaṁ ārabhitvā adhigatomhīti.
  Sesaṁ vuttanayamevāti. 3- Nūpurānīti 4- valayāni. "niyurā"ti Keci vadanti.
  Ghaṭṭentīti aññamaññaṁ hananti.
                               Catutthaṁ.
       [135] Pañcamagāthā padatthato uttānā eva. Ayaṁ pana ettha
  adhippāyo:- svāyaṁ 5- etena dutiyena kumārena sītuṇhādīni nivedentena
  sahavāsena taṁ saññāpentassa mama vācābhilāpo, tasmiṁ sinehavasena abhisajjanā
  vā jātā. Sace ahaṁ imaṁ na pariccajāmi, tato āyatimpi yatheva hessati.
  Yathā idāni, evaṁ dutiyena saha mamassa, vācābhilāpo abhisajjanā vā.

  *  *  *  *  *  *
  Footnote: 1 sutta. A. 1/84 2 ka. sāvaseso 3 sutta. A. 1/90 4 ka. napurānīti
  5 chaṂa. yvāyaṁ
-------------------------------------------------
[page 128]
  Ubhayampi cetaṁ antarāyakaraṁ visesādhigamassāti etaṁ bhayaṁ āyatiṁ pekkhamāno taṁ
  chaḍḍetvā yoniso paṭipajjitvā paccekabodhiṁ adhigatomhīti. 1- Sesaṁ vuttanayameva.
                               Pañcamaṁ.
       [136] Chaṭṭhe kāmāti dve kāmā vatthukāmā ca kilesakāmā ca.
  Tattha vatthukāmā manāpiyā rūpādayo dhammā, kilesakāmā chandādayo sabbepi
  rāgappabhedā. Idha pana vatthukāmā adhippetā, rūpādianekappakāravasena 2-
  citRā. Lokassādavasena madhuRā. Bālaputhujjanānaṁ manaṁ ramentīti manoramā.
  Virūparūpenāti virūpena rūpena, anekavidhena sabhāvenāti vuttaṁ hoti. Te hi
  rūpādivasena citrā, rūpādīsupi nīlādivasena vividharūpā. Evaṁ tena virūparūpena
  tathā tathā assādaṁ dassetvā mathenti cittaṁ, pabbajjāya abhiramituṁ na
  denti. 3- Sesamettha pākaṭameva. Nigamanampi dvīhi tīhi vā padehi yojetvā
  purimagāthāsu vuttanayena veditabbaṁ. 4-
       Kāmaguṇāti kāmayitabbaṭṭhena kāmā. Bandhanaṭṭhena guṇā. "anujānāmi
  Bhikkhave ahatānaṁ vatthānaṁ diguṇaṁ saṅghāṭin"ti 5- ettha paṭalaṭṭho guṇaṭṭho.
  "accenti Kālā tarayanti rattiyo, vayoguṇā anupubbaṁ jahantī"ti 6-
  ettha:- rāsaṭṭho guṇaṭṭho. "sataguṇā Dakkhiṇā pāṭikaṅkhitabbā"ti 7-
  ettha ānisaṁsaṭṭho guṇaṭṭho. "antaṁ Antaguṇaṁ, 8- kayirā mālāguṇe bahū"ti 9-
  ettha bandhanaṭṭho guṇaṭṭho. Idhāpi eseva adhippeto, tena vuttaṁ
  "bandhanaṭṭhena guṇā"ti. Cakkhuviññeyyāti cakkhuviññāṇena passitabbā.
  Etenupāyena sotaviññeyyādīsupi attho veditabbo. Iṭṭhāti pariyiṭṭhā vā
  hontu, mā vā, iṭṭhārammaṇabhūtāti attho. Kantāti kāmanīyā. Manāpāti
  manavaḍḍhanakā. Piyarūpāti piyajātikā. Kāmūpasañhitāti ārammaṇaṁ katvā
  uppajjamānena kāmena upasañhitā. Rajanīyāti rajjaniyā, rāguppattikāraṇabhūtāti
  attho.

  *  *  *  *  *  *
  Footnote: 1 sutta. A. 1/93 2 chaṂa. anekappakārena 3 chaṂa. dentīti 4 sutta. A. 1/95
  5 vi. mahā. 5/348/151 6 saṁ. sa. 15/4/3 7 Ma. u. 14/379/324
  8 dī. mahā. 10/377/251, Ma. mū. 12/110/79, khu. khu. 25/2 9 khu. dha. 25/53/26
-------------------------------------------------
[page 129]
       Yadi muddhāyātiādīsu muddhāti 1- aṅgulipabbesu saññaṁ ṭhapetvā
  hatthamuddhāya gaṇanā. 2- Gaṇanāti acchiddagaṇanā. Saṅkhānanti piṇḍagaṇanā.
  Yāya khettaṁ oloketvā "idha ettakā vīhī bhavissanti, "rukkhaṁ oloketvā
  "idha ettakāni phalāni bhavissanti, "ākāsaṁ oloketvā "ime ākāse
  sakuṇā ettakā nāma bhavissantī"ti jānanti. Kasīti kasikammaṁ. Vaṇijjāti
  jaṅgha 3- vaṇijjathalavaṇijjādivaṇippatho. Gorakkhanti attano vā paresaṁ vā gāvo
  rakkhitvā pañcagorasavikkayena jīvanakammaṁ. Issattho vuccati āvudhaṁ gahetvā
  upaṭṭhānakammaṁ. Rājaporisanti vinā āvudhena rājakammaṁ katvā rājupaṭṭhānaṁ.
  Sippaññataranti gahitāvasesahatthiassasippādi.
       Sītassa purakkhatoti lakkhaṁ viya sarassa sītassa purato ṭhito, sītena
  bādhiyamānoti attho. Uṇhepi eseva nayo. Ḍaṁsādīsu ḍaṁsāti piṅgalamakkhikā.
  Makasāti sabbamakkhikā. Sarīsapāti ye keci saritvā gacchanti. Rissamānoti
  pīḷiyamāno ruppamāno ghaṭṭiyamāno. 4- Miyyamānoti maramāno. Ayaṁ bhikkhaveti
  bhikkhave ayaṁ muddhādīhi 5- jīvikakappanaṁ āgamma sītādipaccayo ābādho. Kāmānaṁ
  ādīnavoti kāmesu upaddavo, upasaggoti attho. Sandiṭṭhikoti paccakakho sāmaṁ
  passitabbo. Dukkhakkhandhoti dukkharāsi. Kāmahetūtiādīsu paccayaṭṭhena kāmā assa
  hetūti kāmahetu. Mūlaṭṭhena kāmā nidānamassāti kāmanidāno. Liṅgavipallāsena
  pana "kāmanidānan"ti vutto. Kāraṇaṭṭhena kāmā adhikaraṇaṁ assāti kāmādhikaraṇo.
  Liṅgavipallāseneva pana "kāmādhikaraṇan"ti vutto. Kāmānameva hetūti idaṁ
  niyamavacanaṁ kāmapaccayā uppajjatiyevāti attho.
       Uṭṭhahatoti ājīvasamuṭṭhāpakavīriyena uṭṭhahantassa. Ghaṭatoti taṁ vīriyaṁ
  pubbenāparaṁ ghaṭentassa. Vāyamatoti vāyāmaṁ parakkamaṁ payogaṁ karontassa.
  Nābhinipphajjantīti na nipphajjanti, tattha 6- nābhiruhanti. Socatīti citte
  uppannabalavasokena socati. Kilamatīti kāye uppannadukkhena kilamati. Paridevatīti

  *  *  *  *  *  *
  Footnote: 1 chaṂa. yadi muddāyātiādīsu muddāti 2 chaṂa. hatthamuddā 3 Sī. jala.....
  4 Ma. diyamānoti, ruppamāno. ghaṭiyamāno 5 chaṂa. muddādīhi 6 chaṂa. hatthaṁ
-------------------------------------------------
[page 130]
  Vācāya paridevati. Urattāḷinti uraṁ tāḷetvā. Kandatīti rodati. Sammohaṁ
  āpajjatīti visaññī viya sammuḷho hoti. Moghanti tucchaṁ. Aphaloti nipphalo.
       Ārakkhādhikaraṇanti ārakkhakāraṇā. Kinti meti 1- kena nu kho upāyena.
  Yampi meti yampi mayhaṁ kasikammādīni katvā uppāditadhanaṁ ahosi. Tampi no
  natthīti tampi amhākaṁ idāni natthi.
       Puna ca paraṁ bhikkhave kāmahetūtiādināpi kāraṇaṁ dassetvāva ādīnavaṁ
  dasseti. 2- Tattha kāmahetūti kāmapaccayā, rājānopi rājūhi vivadantīti attho.
  Kāmanidānanti bhāvanapuṁsakaṁ, kāme nidānaṁ katvā vivadantīti attho. Kāmādhikaraṇantipi
  bhāvanapuṁsakameva, kāme adhikaraṇaṁ katvā vivadantīti attho. Kāmānameva hetūti
  gāmanigamasenāpatipurohitaṭṭhānantarādīnaṁ kāmānaṁyeva hetu vivadantīti attho.
  Upakkamantīti paharanti.
       Asicammanti asiṁ ceva kheṭakaphalakādīni ca.
       Dhanukalāpaṁ sannayhitvāti dhanuṁ gahetvā sarakalāpaṁ sannayhitvā.
  Ubhatobyūḷhanti 3- ubhato rāsibhūtaṁ. Pakkhandantīti pavisanti. Usūsūti kaṇḍesu.
  Vijjotalantesūti parivattamānesu. Te tatthāti te tasmiṁ saṅgāme.
       Addāvalepanā upakāriyoti cettha manussā pākārapādaṁ assakhurasaṇṭhānena
  iṭṭhakāhi cinitvā upari sudhāya limpanti. Evaṁ katapākārapādā "upakāriyo"ti
  vuccanti. Tā tintena kalalena 4- sittā addāvalepanā nāma honti. Pakkhandantīti
  tāsaṁ heṭṭhā tikhiṇāyasūlarukkhasūlādīhi 5- vijjhiyamānā pākārassa picchillabhāvena
  ārohituṁ asakkontāpi upadhāvantiyeva. Chakaṇaṭiyāti kuthitagomayena. Abhivaggenāti
  satadantena. 6- Taṁ aṭṭhadantākārena katvā "nagaradvāraṁ bhinditvā pavisissāmā"ti
  āgate uparidvāre ṭhitā tassa bandhanayottāni chinditvā tena abhivaggena
  omaddanti.

  *  *  *  *  *  *
  Footnote: 1 ka. kintīti 2 chaṂa. dīpeti 3 ka. ubhatoviyuḷhanti 4 ka. takkānakalalena
  5 ka. nikhāta.... 6 Sī., ka., i. sattadantena
-------------------------------------------------
[page 131]
       Sandhimpi chindantīti gharasandhimpi chindanti. Nillopanti gāme paharitvā
  mahāvilopaṁ karonti. Ekāgārikanti paṇṇāsamattāpi saṭṭhimattāpi parivāretvā
  jīvaggāhaṁ gahetvāva dhanaṁ āharāpenti. Paripanthepi tiṭṭhantīti panthadūhanakammaṁ
  karonti. Aḍḍhadaṇḍakehīti muggarehi. 1- Sesaṁ vuttatthameva.
                               Chaṭṭhaṁ.
       [137] Sattame etīti īti, āgantukānaṁ akusalabhāgīnaṁ 2- byasanahetūnaṁ etaṁ
  adhivacanaṁ. Tasmā kāmaguṇāpi ete anekabyasanāvahaṭṭhena daḷhasannipātaṭṭhena
  ca īti. Gaṇḍopi asuciṁ paggharati, uddhumātaparipakkaparibhinno hoti. Tasmā
  ete kilesāsucipaggharaṇato uppādajarābhaṅgehi uddhumātaparipakkaparibhinnabhāvato ca
  gaṇḍo. Upaddavatīti upaddavo, anatthaṁ janento abhibhavati ajjhottharatīti attho,
  rāgagaṇḍādīnametaṁ adhivacanaṁ. Tasmā kāmaguṇāpete aviditanibbānatthāvahahetutāya
  sabbupaddavavatthutāya ca upaddavo. Yasmā panete kilasāturabhāvaṁ janentā
  sīlasaṅkhātamārogyaloluppaṁ vā uppādentā pākatikameva ārogyaṁ vilumpanti,
  tasmā iminā ārogyavilumpanaṭṭhena rogo. Abbhantaramanupaviṭṭhaṭṭhena pana
  antotudanaṭṭhena dunnīharaṇīyaṭṭhena ca sallaṁ. Diṭṭhadhammikasamparāyikabhayāvahanato
  bhayaṁ. Metanti etaṁ. Sesamettha pākaṭameva. Nigamanampi vuttanayeneva veditabbaṁ. 3-
       Kāmarāgarattāyanti kāmarāgena ratto ayaṁ. Chandarāgavinibaddhoti
  chandarāgena snehena baddho. Diṭṭhadhammikāpi gabbhāti imasmiṁ attabhāve
  vattamānā saḷāyatanagabbhā. Samparāyikāpi gabbhāti paralokepi saḷāyatanagabbhā.
  Na parimuccatīti parimuccituṁ na sakkoti. Otiṇṇo sātarūpenāti madhurasabhāvena
  rāgena otiṇṇo ogāhito. Palipathanti kāmakalalamaggaṁ. Dugganti duggamaṁ.
                          Sattamaṁ.

  *  *  *  *  *  *
  Footnote: 1 pa.sū. 1/169/381 2 chaṂa. akusalabhāgiyānaṁ 3 sutta.A. 1/106-7
-------------------------------------------------
[page 132]
       [138] Aṭṭhame sītaṁ duvidhaṁ abbhantaradhātukkhobhapaccayañca
  bāhiradhātukkhobhapaccayañca. Tathā uṇhaṁ. Tattha ḍaṁsāti piṅgalamakkhikā. Sarīsapeti ye
  keci dīghajātikā saritvā gacchanti. Sesaṁ pākaṭameva. Nigamanampi vuttanayeneva
  veditabbaṁ.
                               Aṭṭhamaṁ.
       [139] Navamagāthā padatthato pākaṭā eva. Ayaṁ panettha adhippāyayojanā:-
  sā ca kho yuttivasena, na anussavavasena. Yathā ayaṁ hatthī
  manussakantesu sīlesu dantattā adantabhūmiṁ nāgacchatīti vā, sarīramahantatāya
  vā nāgo. Evaṁ kudāssu nāmāhampi ariyakantesu sīlesu dantattā
  adantabhūmiṁ nāgamanena, āguṁ akaraṇena, puna itthattaṁ anāgamanena ca
  guṇasarīramahantatāya vā nāgo bhaveyyaṁ. Yathā cesa yūthāni vivajjetvā
  ekacariyasukhena yathābhirantaṁ vihare araññe, eko care khaggavisāṇakappo,
  kudāssu nāmāhampi evaṁ gaṇaṁ vivajjetvā ekattābhiratisukhena 1- jhānasukhena
  yathābhirantaṁ araññe attano yathā yathā sukhaṁ, tathā tathā yattakaṁ vā
  icchāmi, tattakaṁ araññe nivāsaṁ eko care khaggavisāṇakappo eko
  careyyanti 2- attho. Yathā cesa susaṇṭhitakkhandhamahantatāya sañjātakkhandho,
  kudāssu nāmāhampi evaṁ asekkhasīlakkhandhamahantatāya sañjātakkhandho bhaveyyaṁ.
  Yathā cesa padumasadisagattatāya vā, padumakule uppannatāya vā padumī, kudāssu
  nāmāhampi evaṁ padumasadisabojjhaṅgamahantatāya vā ariyajātipadume uppannatāya
  vā padumī bhaveyyaṁ. Yathā cesa thāmabalajavādīhi uḷāro, kudāssu
  nāmāhampi evaṁ parisuddhakāyasamācāratādīhi sīlasamādhinibbedhikapaññādīhi vā
  uḷāro bhaveyyanti evaṁ cintento vipassanaṁ ārabhitvā paccekabodhiṁ
  adhigatomhīti. 3-
                               Navamaṁ.

  *  *  *  *  *  *
  Footnote: 1 Sī. ekantābhiratisukhena 2 ka. bhaveyyanti 3 sutta. A. 1/99
-------------------------------------------------
[page 133]
       [140] Dasame aṭṭhānatanti aṭṭhānaṁ taṁ, akāraṇaṁ tanti vuttaṁ
  hoti. Anunāsikassa lopo kato "ariyasaccāna dassanan"tiādīsu 1- viya.
  Saṅgaṇikāratassāti gaṇābhiratassa. Yanti kāraṇavacanametaṁ "yaṁ hirīyati
  hirīyitabbenā"tiādīsu 2- viya. Phassayeti adhigacche. Sāmayikaṁ vimuttinti
  lokiyasamāpattiṁ. Sā hi appitappitasamaye eva paccanīkehi vimuccanato "sāmayikā
  vimuttī"ti vuccati. Taṁ sāmayikaṁ vimuttiṁ. Aṭṭhānaṁ taṁ, na taṁ kāraṇaṁ vijjati
  saṅgaṇikāratassa, yena kāraṇena phassaye iti etaṁ ādiccabandhussa paccekabuddhassa
  vaco nisamma saṅgaṇikāya ratiṁ pahāya yoniso paṭipajjanto adhigatomhīti āha.
  Sesaṁ vuttanayameva. 3-
       Niddese nekkhammasukhanti pabbajjāsukhaṁ. Pavivekasukhanti kāyacittaupadhiviveke
  sukhaṁ. Upasamasukhanti kilesupasamaṁ phalasamāpattisukhaṁ. Sambodhisukhanti maggasukhaṁ.
  Nikāmalābhīti attano rucivasena yathākāmalābhī. Akicchalābhīti adukkhalābhī.
  Akasiralābhīti vipulalābhī. Asāmayikanti lokuttaraṁ. Akuppanti kuppavirahitaṁ acalitaṁ
  lokuttaramaggaṁ.
                               Dasamaṁ.
                        Dutiyavaggavaṇṇanā niṭṭhitā.
                              -------
                          3. Tatiyavaggavaṇṇanā
       [141] Tatiyavaggassa paṭhame diṭṭhīvisūkānīti dvāsaṭṭhidiṭṭhigatāni. Tāni
  hi maggasammādiṭṭhiyā visūkaṭṭhena 4- vijjhanaṭṭhena vilomaṭṭhena ca visūkāni. Evaṁ
  diṭṭhiyā visūkānīti diṭṭhivisūkāni, diṭṭhiyo eva vā visūkāni diṭṭhivisūkāni.
  Upātivattoti dassanamaggena atikkanto. Patto niyāmanti avinipātadhammatāya
  sambodhiparāyanatāya ca niyatabhāvaṁ adhigato, sammattaniyāmasaṅkhātaṁ vā paṭhamamagganti.

  *  *  *  *  *  *
  Footnote: 1 khu. khu. 25/11, 270/4, 386 2 abhi. saṅ. 34/310/90
  3 sutta. A. 1/103 4 ka. viruddhaṭṭhena
-------------------------------------------------
[page 134]
  Ettāvatā paṭhamamaggakiccanipphatti ca tassa paṭilābho ca vutto. Idāni
  paṭiladdhamaggoti iminā sesamaggapaṭilābhaṁ dasseti. Uppannañāṇomhīti
  uppannapaccekabodhiñāṇo amhi. Etena phalaṁ dasseti. Anaññaneyyoti
  aññehi "idaṁ saccaṁ idaṁ saccan"ti na netabbo. Etena sayambhūtaṁ dīpeti.
  Patte vā paccekabodhiñāṇe aññaneyyatāya abhāvā sayaṁ vasitaṁ. Samathavipassanāya
  vā 1- diṭṭhivisūkāni upātivatto, ādimaggena patto niyāmaṁ, sesehi
  paṭiladdhamaggo, phalañāṇena uppannañāṇo, taṁ sabbaṁ attanāva adhigatoti
  anaññaneyyo. Sesaṁ vuttanayeneva veditabbaṁ. 2-
       Na paraneyyoti na aññehi netabbo. Na parappattiyoti paccakkhadhammattā
  na aññehi saddahāpetabbo. Na parappaccayoti na assa paro paccayo, na parassa
  saddhāya vattatīti na parapaccayo. Na parapaṭibaddhagūti na aññesaṁ paṭibaddhañāṇagamano.
                               Paṭhamaṁ.
       [142] Dutiye nillolupoti alolupPo. Yo hi rasataṇhābhibhūto
  hoti, so bhusaṁ luppati punappunañca luppati, tena "loluppo"ti vuccati.
  Tasmā esa taṁ paṭikkhipanto āha "nillolupo"ti. Nikkuhoti ettha kiñcāpi
  yassa tividhakuhanavatthu natthi, so "nikkuho"ti vuccati, imissā pana gāthāya
  manuññabhojanādīsu 3- vimhayamanāpajjanato nikkuhoti ayamadhippāyo. Nippipāsoti
  ettha pātumicchā pipāsā, tassā abhāvena nippipāso, sādurasalobhena
  bhotukamyatāvirahitoti attho. Nimmakkhoti ettha paraguṇavināsanalakkhaṇo makkho,
  tassa abhāvena nimmakkho. Attano gahaṭṭhakāle sūdassa, 4- guṇamakkhanabhāvaṁ
  sandhāya āha. Niddhantakasāvamohoti ettha rāgādayo tayo kāyaduccaritādīni
  ca tīṇīti cha dhammā yathāsambhavaṁ appasannaṭṭhena sakabhāvaṁ vijahāpetvā
  parabhāvaṁ gaṇhāpanaṭṭhena kasaṭaṭṭhena ca "kasāvā"ti veditabbā. Yathāha:-

  *  *  *  *  *  *
  Footnote: 1 Sī., ka. ipassanāya vā 2 sutta. A. 1/103 3 ka. manuññato janādisu
  4 Ma., ka. parassa
-------------------------------------------------
[page 135]
            "tattha Katame tayo kasāvā? rāgakasāvo dosakasāvo mohakasāvo,
          ime tayo kasāvā. Tattha katame aparepi tayo kasāvā?
          kāyakasāvo vacīkasāvo manokasāvo"ti. 1-
       Tesu mohaṁ ṭhapetvā pañcannaṁ kasāvānaṁ tesañca sabbesaṁ mūlabhūtassa
  mohassa niddhantattā niddhantakasāvamoho, tiṇṇaṁ eva vā kāyavacīmanokasāvānaṁ
  mohassa ca niddhantattā niddhantakasāvamoho. Itaresu nillolupatādīhi
  rāgakasāvassa nimmakkhatāya dosakasāvassa niddhantabhāvo siddho eva. Nirāsasoti
  nittaṇho. Sabbaloketi sakalaloke, tīsu bhavesu dvādasasu vā āyatanesu
  bhavavibhavataṇhāvirahito hutvāti attho. Sesaṁ vuttanayeneva veditabbaṁ. Atha vā
  tayopi pāde vatvā 2- eko careti eko carituṁ sakkuṇeyyāti evampi ettha
  sambandho kātabbo. 3-
                               Dutiyaṁ.
       [143] Tatiye ayaṁ saṅkhepattho:- yvāyaṁ dasavatthukāya pāpadiṭṭhiyā
  samannāgatattā pāPo. Paresampi anatthaṁ dassetīti anatthadasSī.
  Kāyaduccaritādimhi ca visame niviṭṭho. Taṁ attakāmo kulaputto pāpaṁ sahāyaṁ
  parivajjayetha, anatthadassiṁ visame niviṭṭhaṁ. Sayaṁ na seveti attano vasena
  na seveyya. Yadi pana paravaso hoti, kiṁ sakkā kātunti vuttaṁ hoti.
  Pasutanti pasaṭaṁ, diṭṭhivasena tattha tattha lagganti attho. Pamattanti
  kāmaguṇesu vossaṭṭhacittaṁ, kusalabhāvanārahitaṁ vā. Taṁ evarūpaṁ na seve na bhaje
  na payirupāse, aññadatthu eko care khaggavisāṇakappoti.
       Niddese sayaṁ na seveyyāti sāmaṁ na upasaṅkameyya. Sāmaṁ na
  seveyyāti cittenapi na upasaṅkameyya. Na seveyyāti na bhajeyya. Na
  niseveyyāti samīpampi na gaccheyya. Na saṁseveyyāti dūre bhaveyya. Na
  paṭiseveyyāti 4- paṭikkameyya.
                               Tatiyaṁ.

  *  *  *  *  *  *
  Footnote: 1 abhi. vi. 35/924/450 2 Sī. vāretvā, Ma., ka. vāre vatvā
  3 sutta. A. 1/105 4 chaṂa. na parisaṁseveyyāti
-------------------------------------------------
[page 136]
       [144] Catutthe ayaṁ saṅkhepattho:- bahussutanti duvidho bahussuto
  tīsu piṭakesu atthato nikhilo 1- pariyattibahussuto ca maggaphalavijjābhiññānaṁ
  paṭividdhattā paṭivedhabahussuto ca. Āgatāgamo dhammadharo. Uḷārehi pana
  kāyavacīmanokammehi samannāgato uḷāro. Yuttapaṭibhāno ca muttapaṭibhāno ca
  yuttamuttapaṭibhāno ca paṭibhānavā. Pariyattiparipucchādhigamavasena vā tidhā
  paṭibhānavā veditabbo. Yassa hi pariyatti paṭibhāti, so pariyattipaṭibhānavā.
  Yassa atthañca ñāyañca lakkhaṇañca ṭhānāṭhānañca paripucchantassa paripucchā paṭibhāti,
  so paripucchāpaṭibhānavā. Yena maggādayo paṭividdhā honti, so paṭivedhapaṭibhānavā.
  Taṁ evarūpaṁ bahussutaṁ dhammadharaṁ bhajetha, mittaṁ uḷāraṁ paṭibhānavantaṁ. Tato
  tassānubhāvena attatthaparatthaubhayatthabhedato vā diṭṭhadhammikasamparāyikaparamatthabhedato
  vā anekappakārāni aññāya atthāni, tato "ahosiṁ nu kho ahaṁ
  atītamaddhānan"tiādīsu 2- kaṅkhāṭṭhānesu vineyya kaṅkhaṁ vicikicchaṁ
  vinetvā vināsetvā evaṁ katasabbakicco eko care khaggavisāṇakappoti. 3-
                               Catutthaṁ.
       [145] Pañcame khiḍḍā ca rati ca pubbe vuttāva. Kāmasukhanti
  vatthukāmasukhaṁ. Vatthukāmāpi hi sukhassa visayādibhāvena sukhanti vuccanti. Yathāha
  "atthi rūpaṁ sukhaṁ sukhānupatitan"ti. 4- Evametaṁ khiḍḍaṁ ratiṁ kāmasukhañca imasmiṁ
  okāsaloke analaṅkaritvā alanti akatvā "etappakāran"ti 5- vā "sārabhūtan"ti
  vā evaṁ agahetvā. 6- Anapekkhamānoti tena analaṅkaraṇena anapekkhanasīlo apihāluko
  nittaṇho. Vibhūsaṭṭhānāvirato saccavādī eko careti. Tattha vibhūsā duvidhā
  agārikavibhūsā ca anagārikavibhūsā ca. Tattha agārikavibhūsā sākaṭaveṭhanamālāgandhādi,
  anagārikavibhūsā ca pattamaṇḍanādi. Vibhūsā eva vibhūsaṭṭhānaṁ,

  *  *  *  *  *  *
  Footnote: 1 Sī., Ma. niccalo 2 Maṃū. 12/18/11/, saṁṇi 16/20/26-7,
  khuṃahā. 29/509 (syā) 3 sutta. A. 1/107 4 saṁ.kha. 17/60/57
  5 chaṂa. etaṁ tappakanti 6 ka. agaṇetvā
-------------------------------------------------
[page 137]
  Tasmā vibhūsaṭṭhānā tividhāyapi viratiyā virato. Avitathavacanato saccavādīti
  evamattho daṭṭhabbo. 1-
                               Pañcamaṁ.
       [146] Chaṭṭhe dhanānīti muttāmaṇiveḷuriyasaṅkhasilāpavāḷarajatajātarūpādīni
  ratanāni. Dhaññānīti sālivīhiyavagodhumakaṅkuvarakakudrūsakappabhedāni satta sesāparaṇṇāni
  ca. Bandhavānīti ñātibandhugottabandhumittabandhusippabandhuvasena catubbidhabandhave.
  Sakodhitānīti 2- sakasakaodhivasena ṭhitāniyeva. Sesaṁ vuttanayamevāti.
                               Chaṭṭhaṁ.
       [147] Sattame saṅgo esoti attano upabhogaṁ niddisati. So hi
  sajjanti tattha pāṇino kaddamaṁ 3- paviṭṭho hatthī viyāti saṅgo. Parittamettha
  sokhyanti ettha pañcakāmaguṇūpabhogakāle viparītasaññāya uppādetabbato
  kāmāvacaradhammapariyāpannato vā lāmaṭmaṭhena sokhyaṁ parittaṁ, vijjuppabhāya
  obhāsitanaccadassanasukhaṁ viya ittaraṁ, tāvakālikanti vuttaṁ hoti. Appassādo
  dukkhamettha bhiyyoti ettha ca yvāyaṁ "yaṁ kho bhikkhave ime pañca kāmaguṇe
  paṭicca uppajjati sukhaṁ somanassaṁ, ayaṁ kāmānaṁ assādo"ti 4- vutto, so yamidaṁ 5-
  "ko ca bhikkhave kāmānaṁ ādīnavo, idha bhikkhave kulaputto yena sippuṭṭhānena 6-
  jīvikaṁ kappeti yadi muddāya yadi gaṇanāyā"ti 4- evamādinā nayenettha dukkhaṁ
  vuttaṁ, taṁ upanidhāya appodakabindumatto hoti, atha kho dukkhameva bhiyyo bahu,
  catūsu samuddesu udakasadiso hoti. Tena vuttaṁ "appassādo dukkhamettha
  bhiyyo"ti. Gaḷo esoti assādaṁ dassetvā ākaḍḍhanavasena baḷiso eso,
  yadidaṁ pañcakāmaguṇā. Iti ñatvā matimāti evaṁ ñatvā buddhimā paṇḍito
  puriso sabbametaṁ 7- pahāya eko care khaggavisāṇakappoti. 8-
                               Sattamaṁ.

  *  *  *  *  *  *
  Footnote: 1 sutta. A. 1/109 2 chaṂa. yathodhikānīti 3 chaṂa. kaddame 4 Maṃū. 12/166/129
  5 ka. yampīdaṁ 6 chaṂa. sippaṭṭhānena 7 chaṂa. sabbampetaṁ 8 sutta. A. 1/111
-------------------------------------------------
[page 138]
       [148] Aṭṭhamagāthāya dutiyapāde jālanti suttamayaṁ vuccati. Ambūti
  udakaṁ, tattha caratīti ambucārī, macchassetaṁ adhivacanaṁ. Salile ambucārī
  salilambucārī. Tasmiṁ nadīsalile jālaṁ bhetvā ambucārī vāti 1- vuttaṁ hoti.
  Tatiyapāde daḍḍhanti daḍḍhaṭṭhānaṁ vuccati. Yathā aggi daḍḍhaṭṭhānaṁ puna na
  nivattati, na tattha bhiyyo āgacchati, evaṁ maggañāṇagginā daḍḍhaṁ kāmaguṇaṭṭhānaṁ
  anivattamāno, tattha bhiyyo anāgacchantoti vuttaṁ hoti, sesaṁ vuttanayamevāti.
       Saññojanānīti yassa saṁvijjanti, taṁ puggalaṁ vaṭṭasmiṁ saññojenti
  bandhantīti saññojanāni. Imāni pana saṁyojanāni kilesapaṭipāṭiyāpi āharituṁ
  vaṭṭati maggapaṭipāṭiyāpi. Kāmarāgapaṭighasaññojanāni anāgāmimaggena pahīyanti,
  mānasaññojanaṁ arahattamaggena. Diṭṭhivicikicchāsīlabbataparāmāsā sotāpattimaggena,
  bhavarāgasaññojanaṁ arahattamaggena, issāmacchariyāni sotāpattimaggena, avijjā
  arahattamaggena. Maggapaṭipāṭiyā diṭṭhivicikicchāsīlabbataparāmāsaissāmacchariyā
  sotāpattimaggena pahīyanti, kāmarāgapaṭighā anāgāmimaggena, mānabhavarāgāvijjā
  arahattamaggenāti. Bhinditvāti bhedaṁ pāpetvā. Sambhinditvāti 2- chiddaṁ katvā.
  Dālayitvāti phāletvā. Padālayitvāti hīretvā sampadālayitvāti upasaggena
  padaṁ vaḍḍhitaṁ. 3-
                               Aṭṭhamaṁ.
       [149] Navame okkhittacakkhūti heṭṭhā khittacakkhu, satta gīvaṭṭhīni paṭipāṭiyā
  ṭhapetvā parivajjanapahātabbadassanatthaṁ yugamattaṁ pekkhamānoti vuttaṁ hoti. Na tu
  hanukaṭṭhinā hadayaṭṭhiṁ saṅghaṭṭento. Evañhi okkhittacakkhutā na samaṇasāruppā
  hoti. Na ca pādaloloti ekassa dutiyo dvinnaṁ tatiyoti evaṁ gaṇamajjhaṁ
  pavisitukāmatāya kaṇḍūyamānapādo 4- viya abhavanto, dīghacārikānavaṭṭhitacārikavirato
  vā. 5- Guttindriyoti chasu indriyesu idha manindriyassa visuṁ vattattā
  vuttāvasesavasena gopitindriyo. Rakkhitamānasānoti mānasaṁyeva

  *  *  *  *  *  *
  Footnote: 1 Sī. gataṁ ambucāriṁ viyāti, chaṂa. gatāmbucārī vāti 2 chaṂa. pabhinditvāti
  3 sutta. A. 1/112 4 ka. gaṇḍūyamānapādo 5 Sī.....anivattacārikavirato
-------------------------------------------------
[page 139]
  Mānasānaṁ, taṁ rakkhitamassāti rakkhamānasāno. Yathā kilesehi na viluppati, evaṁ
  rakkhitacittoti vuttaṁ hoti. Anavassutoti imāya paṭipattiyā tesu tesu
  ārammaṇesu kilesānvāssavavirahito. Apariḍayhamānoti evaṁ anvāssavavirahā
  eva kilesaggīhi apariḍayhamāno, bahiddhā vā anavassuto, ajjhattaṁ
  pariḍayhamāno. Sesaṁ vuttanayamevāti. 1-
       Cakkhunā rūpaṁ disvāti kāraṇavasena "cakkhū"ti laddhavohārena
  rūpadassanasamatthena cakkhuviññāṇena rūpaṁ disvā. Porāṇā panāhu:-
              "cakkhu rūpaṁ na passati acittakattā, cittaṁ na passati
           acakkhukattā, dvārārammaṇasaṅghaṭṭanena pasādavatthukena cittena
           passati. Īdisī panesā "dhanunā vijjhatītiādīsu viya sasambhārakathā
           nāma hoti, tasmā cakkhuviññāṇena rūpaṁ disvāti ayamevettha
           attho"ti. 2-
       Nimittaggāhīti itthipurisanimittaṁ vā subhanimittādikaṁ vā kilesavatthubhūtaṁ
  nimittaṁ chandarāgavasena gaṇhāti, diṭṭhamattavasena na saṇṭhāti.
  Anubyañjanaggāhīti kilesānaṁ anubyañjanato pākaṭabhāvakaraṇato "anubyañjanan"ti
  laddhavohāraṁ hatthapādahasitalapitavilokitādibhedaṁ ākāraṁ gaṇhāti.
       Yatvādhikaraṇamenanti ādimhi yaṁkāraṇā yassa cakkhundriyāsaṁvarassa
  hetu. Etaṁ puggalaṁ satikavāṭena cakkhundriyaṁ asaṁvutaṁ apihitacakkhudvāraṁ hutvā
  viharantaṁ ete abhijjhādayo dhammā anvāssaveyyuṁ anubandheyyuṁ. 3- Tassa
  saṁvarāya na paṭipajjatīti tassa cakkhundriyassa satikavāṭena pidahanatthāya na
  paṭipajjati. Evaṁbhūto eva ca "na rakkhati cakkhundriyaṁ. Na cakkhundriye saṁvaraṁ
  āpajjatī"ti vuccati.
       Tattha kiñcāpi cakkhundriye saṁvaro vā asaṁvaro vā natthi. Na hi
  cakkhuppasādaṁ nissāya sati vā muṭṭhassaccaṁ vā uppajjati, apica yadā
  rūpārammaṇaṁ cakkhussa āpāthamāgacchati, tadā bhavaṅge dvikkhattuṁ uppajjitvā

  *  *  *  *  *  *
  Footnote: 1 sutta. A. 1/113 2 visuddhi. 1/24 (syā), abhi. A. 1/1352/456
  3 chaṂa. ayaṁ pāṭho na dissati
-------------------------------------------------
[page 140]
  Niruddhe kiriyāmanodhātu āvajjanakiccaṁ sādhayamānā uppajjitvā nirujjhati,
  tato cakkhuviññāṇaṁ dassanakiccaṁ tato vipākamanodhātu sampaṭicchannakiccaṁ tato
  vipākāhetukamanoviññāṇadhātu santīraṇakiccaṁ tato kiriyāhetukamanoviññāṇadhātu
  voṭṭhabbanakiccaṁ sādhayāmānā uppajjitvā nirujjhati, tadanantaraṁ javanaṁ javati.
  Tatrāpi neva bhavaṅgasamaye, na āvajjanādīnaṁ aññatarasamaye saṁvaro vā
  asaṁvaro vā atthi, javanakkhaṇe pana sace dussīlyaṁ vā muṭṭhassaccaṁ vā
  aññāṇaṁ vā akkhanti vā kosajjaṁ vā uppajjati, asaṁvaro hoti. Evaṁ
  honto pana so cakkhundriye asaṁvaroti vuccati. Kasmā? yasmā tasmiṁ sati
  dvārampi aguttaṁ hoti bhavaṅgampi āvajjanādīni vīthicittānipi. Yathā kiṁ? yathā
  nagare catūsu dvāresu asaṁvutesu kiñcāpi antogharadvārakoṭṭhakagabbhādayo
  susaṁvutā, tathāpi antonagare sabbaṁ bhaṇḍaṁ arakkhitaṁ agopitameva hoti.
  Nagaradvārena hi pavisitvā corā yadicchanti, taṁ kareyyuṁ. Evameva javane
  dussīlyādīsu uppannesu tasmiṁ asaṁvare sati dvārampi aguttaṁ hoti bhavaṅgampi
  āvajjanādīni vīthicittānipīti.
       Cakkhunā rūpaṁ disvā na nimittaggāhī hotītiādīsu na nimittaggāhī
  hotīti chandarāgavasena vuttappakāraṁ nimittaṁ na gaṇhāti. Evaṁ sesapadānipi
  vuttapaṭipakkhena veditabbāni. Yathā ca heṭṭhā "javane dussīlyādīsu
  uppannesu tasmiṁ asaṁvare sati dvārampi aguttaṁ hoti bhavaṅgampi āvajjanādīni
  vīthicittānipī"ti vuttaṁ, evamidha tasmiṁ sīlādīsu uppannesu dvārampi guttaṁ
  hoti bhavaṅgampi āvajjanādīni vīthicittānipi. Yathā kiṁ? yathā nagaradvāresu
  saṁvutesu kiñcāpi antogharādayo asaṁvutā honti. Tathāpi antonagare sabbaṁ
  bhaṇḍaṁ surakkhitaṁ sugopitameva hoti. Nagaradvāresu hi pidahitesu corānaṁ paveso
  natthi. Evameva javane sīlādīsu uppannesu dvārampi guttaṁ hoti bhavaṅgampi
  āvajjānādīni vīthicittānipi. Tasmā javanakkhaṇe uppajjamānopi cakkhundriye
  saṁvaroti vutto. 1-

  *  *  *  *  *  *
  Footnote: 1 visuddhi. 1/26-7 (syā), abhi. A. 1/1354/458
-------------------------------------------------
[page 141]
       Avassutapariyāyañcāti kilesehi tintakāraṇañca. Anavassutapariyāyañcāti
  kilesehi atintakāraṇañca.
       Piyarūpe rūpeti iṭṭhajātike rūpārammaṇe. Appiyarūpe rūpeti aniṭṭhasabhāve
  rūpārammaṇe. Byāpajjatīti dosavasena pūtibhāvamāpajjati. Otāranti chiddaṁ
  antaraṁ. Ārammaṇanti paccayaṁ.
       Abhibhaviṁsūti maddiṁsu. 1- Na abhivīti 2- na maddi. Bahalamattikāti punappunaṁ
  dānavasena uddhamāyikā bahalamattikā. Allāvalepanāti 3- asukkhamattikadānā.
  Sesamettha uttānameva. 4-
                               Navamaṁ.
       [150] Dasame kāsāyavattho abhinikkhamitvāti imassa pādassa gehā
  abhinikkhamitvā kāsāyavattho hutvāti evamattho veditabbo. Sesaṁ vuttanayeneva
  sakkā jānitunti na vitthāritanti.
                               Dasamaṁ.
                        Tatiyavaggavaṇṇanā niṭṭhitā.
                             --------
                          4. Catutthavaggavaṇṇanā
       [151] Catutthavaggassa paṭhame rasesūti ambilamadhuratittakakaṭukaloṇika-
  khārikakasāvādibhedesu sāyanīyesu. Gedhaṁ akaranti giddhiṁ akaronto, taṇhaṁ
  anuppādentoti vuttaṁ hoti. Aloloti "idaṁ sāyissāmī"ti 5- evaṁ rasavisesesu
  anākulo. Anaññaposīti posetabbakasaddhivihārikādivirahito, kāyasandhāraṇamattena
  santuṭṭhoti vuttaṁ hoti. Yathā vā pubbe uyyāne rasesu gedhakaraṇalolo
  hutvā aññaposī āsiṁ, evaṁ ahutvā yāya taṇhāya lolo hutvā rasesu
  gedhaṁ karoti, taṁ taṇhaṁ hitvā āyatiṁ taṇhāmūlakassa aññassa attabhāvassa

  *  *  *  *  *  *
  Footnote: 1 chaṂa. maddaṁsu 2 chaṂa. na adhibhosīti 3 addhāvalepanātipi pāṭho
  4 chaṂa. uttānaṁ 5 chaṂa. idaṁ sāyissāmi, idaṁ sāyissamīti
-------------------------------------------------
[page 142]
  Anibbattanena anaññaposīti dasseti. Atha vā atthabhañjanakaṭṭhena "aññe"ti
  kilesā vuccanti, tesaṁ aposanena anaññaposīti ayamettha attho.
  Sapadānacārīti avokkammacārī anupubbacārī, gharapaṭipāṭiṁ achaḍḍetvā aḍḍhakulañca
  daliddakulañca nirantaraṁ piṇḍāya pavisamānoti attho. Kule kule appaṭibaddhacittoti
  khattiyakulādīsu yattha katthaci kilesavasena alaggacitto, candūpamo niccanavakoti 1-
  attho. Sesaṁ vuttanayamevāti. 2-
                               Paṭhamaṁ.
       [152] Dutiye āvaraṇānīti nīvaraṇāneva, tāni atthato uragasutte 3-
  vuttāni. Tāni pana yasmā abbhādayo viya candaṁ sūriyaṁ vā ceto āvaranti,
  tasmā "āvaraṇāni cetaso"ti vuttāni. Tāni upacārena vā appanāya vā
  pahāya. Upakkileseti upagamma cittaṁ vibādhente akusale dhamme. Vatthopamādīsu 4-
  vutte abhijjhādayo vā. Byapanujjāti panuditvā vinūdayitvā, 5- vipassanāmaggena
  pajahitvāti attho. Sabbeti anavasese. Evaṁ samathavipassanāsampanno paṭhamamaggena
  diṭṭhinissayassa pahīnattā anissito. Sesamaggehi chetvā tedhātukagataṁ snehadosaṁ,
  taṇhārāganti vuttaṁ hoti. Sneho eva hi guṇapaṭipakkhato snehadosoti
  vutto. Sesaṁ vuttanayameva. 6-
                               Dutiyaṁ.
       [153] Tatiye vipiṭṭhikatvānāti piṭṭhito katvā, chaḍḍetvā jahitvāti
  attho. Sukhaṁ dukkhañcāti kāyikasātāsātaṁ. Somanassadomanassanti cetasikasātāsātaṁ.
  Upekkhanti catutthajjhānupekkhaṁ. Samathanti catutthajjhānasamathameva. Visuddhanti
  pañcanīvaraṇavitakkavicārapītisukhasaṅkhātehi navahi paccanīkadhammehi vimuttattā
  atisuddhaṁ, nidhantasuvaṇṇamiva vigatūpakkilesanti attho.

  *  *  *  *  *  *
  Footnote: 1 chaṂa. niccanavako hutvāti 2 sutta. A. 1/116 3 khu. su. 25/335
  4 Ma. mū. 12/48 5 Sī., i. vinodayitvā, chaṂa. vināsetvā 6 sutta. A. 1/117
-------------------------------------------------
[page 143]
       Ayaṁ pana yojanā:- vipiṭṭhikatvāna sukhañca dukkhañca pubbeva,
  paṭhamajjhānūpacārabhūmiyaṁyeva dukkhaṁ, tatiyajjhānūpacārabhūmiyañca sukhanti adhippāyo. Puna
  ādito vuttaṁ cakāraṁ parato netvā "somanassaṁ domanassañca vipiṭṭhikatvāna
  pubbevā"ti adhikāro. Tena somanassaṁ catutthajjhānūpacārabhūmiyaṁ, 1- domanassañca
  dutiyajjhānūpacāreyevāti dīpeti. Etāni hi etesaṁ pariyāyato pahānaṭṭhānāni.
  Nippariyāyato pana dukkhassa paṭhamajjhānaṁ, domanassassa dutiyajjhānaṁ, sukhassa
  tatiyajjhānaṁ, somanassassa catutthajjhānaṁ pahānaṭṭhānaṁ. Yathāha "paṭhamaṁ jhānaṁ
  upasampajja viharati etthuppannaṁ dukkhindriyaṁ aparisesaṁ nirujjhatī"tiādi. 2-
  Taṁ sabbaṁ heṭṭhā vuttanayena gahetabbaṁ. Parato pubbevāti tīsu paṭhamajjhānādīsu
  dukkhadomanassasukhāni vipiṭṭhikatvā ettheva catutthajjhāne somanassaṁ vipiṭṭhikatvā
  imāya paṭipadāya laddhānupekkhaṁ samathaṁ visuddhaṁ eko careti. Sesaṁ vuttanayamevāti. 3-
                               Tatiyaṁ.
       [154] Catutthe āraddhaṁ vīriyamassāti āraddhaviriyo. Etena attano
  vīriyārambhaṁ ādivīriyaṁ dasseti. Paramattho vuccati nibbānaṁ, tattha pattiyā
  paramatthapattiyā. Etena vīriyārambhena pattabbaphalaṁ dasseti. Alīnacittoti
  etena vīriyupatthambhānaṁ cittacetasikānaṁ alīnataṁ dasseti. Kusītavuttīti etena
  ṭhānāsanacaṅkamādīsu kāyassa anavasīdanaṁ. Daḷhanikkamoti etena "kāmaṁ taco
  nahāru cā"ti 4- evaṁ pavattaṁ padahanavīriyaṁ dasseti. Yaṁ taṁ anupubbasikkhādīsu
  padahanto "kāyena ceva paramatthasaccaṁ sacchikaroti, paññāya ca naṁ ativijjha
  passatī"ti vuccati. Atha vā etena maggasampayuttavīriyaṁ dasseti. Tañhi daḷhañca
  bhāvanāpāripūrigatattā, nikkamo ca sabbaso paṭipakkhā nikkhantattā, tasmā
  taṁsamaṅgī puggalopi daḷho nikkamo assāti "daḷhanikkamo"ti vuccati.
  Thāmabalūpapannoti maggakkhaṇe kāyathāmena ñāṇabalena ca upapanno. Atha vā

  *  *  *  *  *  *
  Footnote: 1 chaṂa. catutthajjhānūpacāre 2 saṁ. mahā. 19/510/190 3 sutta. A. 1/119
  4 MaṂa. 13/184/159, aṅ. duka. 20/5/50
-------------------------------------------------
[page 144]
  Thāmabhūtena balena upapannoti thāmabalūpapanno, thirañāṇabalūpapannoti vuttaṁ
  hoti. Etena tassa vīriyassa ñāṇasampayogaṁ dīpento yoniso padhānabhāvaṁ 1-
  sādheti. Pubbabhāgamajjhimaukkaṭṭhavīriyavasena vā tayopi padā yojetabbā. Sesaṁ
  vuttanayamevāti. 2-
                               Catutthaṁ.
       [155] Pañcame paṭisallānanti tehi tehi sattasaṅkhārehi paṭinivattitvā
  sallīnaṁ, ekattasevitā ekībhāvo kāyavivekoti attho. Jhānanti paccanīkajhāpanato
  ārammaṇalakkhaṇūpanijjhānato ca cittaviveko vuccati. Tattha aṭṭha samāpattiyo
  nīvaraṇādipaccanīkajhāpanato kasiṇādiārammaṇūpanijjhānato ca "jhānan"ti vuccanti.
  Vipassanāmaggaphalāni sattasaññādipaccanīkajhāpanato lakkhaṇūpanijjhānato ca
  "jhānan"ti vuccanti. Idha pana ārammaṇūpanijjhānameva adhippetaṁ. Evametaṁ
  paṭisallānañca jhānañca. Ariñcamānoti ajahamāno avissajjamāno. 3-
  Dhammesūti vipassanupagesu pañcakkhandhādidhammesu. Niccanti satataṁ samitaṁ
  abbokiṇṇaṁ. Anudhammacārīti te dhamme ārabbha pavattamānena anugataṁ vipassanādhammaṁ
  caramāno. Atha vā dhammesūti ettha dhammāti nava lokuttaradhammā, tesaṁ dhammānaṁ
  anulomadhammoti anudhammo, vipassanāyetaṁ adhivacanaṁ. Tattha "dhammānaṁ niccaṁ
  anudhammacārī"ti vattabbe gāthābandhasukhatthaṁ vibhattibyattayena "dhammesū"ti vuttaṁ
  siyā. Ādīnavaṁ sammasitā bhavesūti tāya anudhammacāritāsaṅkhātāya vipassanāya
  aniccākārādidosaṁ tīsu bhavesu samanupassanto evaṁ imāya kāyavivekacittavivekaṁ
  ariñcamāno sikhāppattavipassanāsaṅkhātāya paṭipadāya adhigatoti vattabbo eko
  careti evaṁ yojanā veditabbā. 4-
                               Pañcamaṁ.
       [156] Chaṭṭhe taṇhakkhayanti nibbānaṁ, evaṁ diṭṭhādīnavāya vā taṇhāya
  eva appavattiṁ. Appamattoti sātaccakārī. Anelamūgoti alālamukho. Atha vā

  *  *  *  *  *  *
  Footnote: 1 chaṂa. padahanabhāvaṁ 2 sutta. A. 1/124 3 chaṂa. anissajjamāno
  4 sutta. A. 1/123
-------------------------------------------------
[page 145]
  Anelo ca amūgo ca, paṇḍito byattoti vuttaṁ hoti. Hitasukhasampāpakaṁ
  sutamassa atthīti sutavā, āgamasampannoti vuttaṁ hoti. Satīmāti cirakatādīnaṁ
  anussaritā. Saṅkhātadhammoti dhammūpaparikkhāya pariññātadhammo. Niyatoti ariyamaggena
  niyāmappatto. Padhānavāti sammappadhānavīriyasampanno. Uppaṭipāṭiyā esa pāṭho
  yojetabbo. Evametehi appamādādīhi samannāgato niyāmasampāpakena padhānena
  padhānavā, tena padhānena pattaniyāmattā niyato, tato arahattappattiyā
  saṅkhātadhammo. Arahā hi puna saṅkhātabbābhāvato "saṅkhātadhammo"ti vuccati.
  Yathāha "ye ca saṅkhātadhammāse, ye ca sekkhā puthū idhā"ti. 1- Sesaṁ
  vuttanayameva. 2-
                               Chaṭṭhaṁ.
       [157] Sattame sīhoti cattāro sīhā tiṇasīho paṇḍusīho 3- kāḷasīho
  kesarasīhoti. Tesaṁ kesarasīho aggamakkhāyati, eso idha adhippeto. Vāto
  puratthimādivasena anekavidho. Padumaṁ rattasetādivasena. Tesu yo koci vāto
  yaṁ kiñci padumaṁ vaṭṭatiyeva. Tattha yasmā santāso attasinehena hoti,
  attasneho ca taṇhālepo, sopi diṭṭhisampayuttena vā diṭṭhivippayuttena vā
  lobhena hoti, sopi ca taṇhāyeva. Sajjanaṁ pana tattha upaparikkhāvirahitassa
  mohena hoti, moho ca avijjā. Tattha samathena taṇhāya pahānaṁ hoti, vipassanāya
  avijjāya, tasmā samathena attasinehaṁ pahāya sīho viya saddesu aniccadukkhādīsu
  asantasanto, vipassanāya mohaṁ pahāya vātova jālamhi khandhāyatanādīsu
  asajjamāno, samatheneva lobhaṁ, lobhasampayuttaṁ eva 4- diṭṭhiñca pahāya, padumaṁva
  toyena sabbabhavabhogalobhena alimpamāno.
       Ettha ca samathassa sīlaṁ padaṭṭhānaṁ, samatho samādhi, vipassanā paññāti
  evaṁ tesu dvīsu dhammesu siddhesu tayopi khandhā siddhā honti. Tattha
  sīlakkhandhena sūrato hoti, so sīhova saddesu āghātavatthūsu akujjhitukāmatāya 5-

  *  *  *  *  *  *
  Footnote: 1 saṁṇi. 16/31/46-8, khu. su. 25/1045/532 2 sutta. A. 1/124
  3 Sī. tambasīho 4 Sī. lobhasampayuttattā eva 5 Ma., ka. kujjhitukāmatāya
-------------------------------------------------
[page 146]
  Na santasati, paññākkhandhena paṭividdhasabhāvo vātova jālamhi khandhādidhammabhede
  na sajjati, samādhikkhandhena vītarāgo padumaṁva toyena rāgena na lippati. Evaṁ
  samathavipassanāhi sīlasamādhipaññākkhandhehi ca yathāsambhavaṁ avijjā taṇhānaṁ,
  tiṇṇañca akusalamūlānaṁ pahānavasena asantasanto asajjamāno alippamāno ca
  veditabbo. Sesaṁ vuttanayamevāti. 1-
                               Sattamaṁ.
       [158] Aṭṭhame sahanā ca hananā ca sīghajavattā ca sīho. Kesarasīhova
  idha adhippeto. Dāṭhā balamassatthīti dāṭhabalī. Pasayha abhibhuyyāti ubhayaṁ
  cārīsaddena saha yojetabbaṁ pasayhacārī abhibhuyyacārīti. Tattha pasayha niggayha
  pavāhetvā caraṇena pasayhacārī. Abhibhavitvā santāsetvā vasīkatvā caraṇena
  abhibhuyyacārī. Svāyaṁ kāyabalena pasayhacārī, tejasā abhibhuyyacārī. Tattha sace
  kocipi vadeyya "kiṁ pasayha abhibhuyyacārī"ti tato migānanti sāmivacanaṁ
  upayogatthe katvā "mige pasayha abhibhuyyacārī"ti paṭivattabbaṁ. Pantānīti
  dūrāni. Senāsanānīti vasanaṭṭhānāni. Sesaṁ pubbe vuttanayeneva sakkā
  jānitunti na vitthāritaṁ. 2-
                               Aṭṭhamaṁ.
       [159] Navame "sabbe sattā sukhitā bhavantū"tiādinā nayena
  hitasukhūpanayanakāmatā mettā. "aho Vata imamhā dukkhā vimucceyyun"tiādinā
  nayena ahitadukkhāpanayanakāmatā karuṇā. "modanti Vata bhonto sattā,
  modanti sādhu suṭṭhū"tiādinā nayena hitasukhāvippayogākāmatā muditā.
  "paññāyissanti Sakena kammenā"ti sukhadukkhesu ajjhupekkhanatā upekkhā.
  Gāthābandhasukhatthaṁ pana uppaṭipāṭiyā mettaṁ vatvā upekkhā vuttā, muditā ca
  pacchā. Vimuttīti 3- catassopi hi vimuttī, etā attano paccanīkadhammehi
  vimuttattā vimuttiyo. Tena vuttaṁ

  *  *  *  *  *  *
  Footnote: 1 sutta. A. 1/113 2 sutta. 1/128 3 chaṂa. vimuttinti
-------------------------------------------------
[page 147]
                     "mettaṁ Upekkhaṁ karuṇaṁ vimuttiṁ
                      āsevamāno muditañca kāle"ti
       tattha āsevamānoti tisso tikacatukkajjhānavasena upekkhaṁ catutthajjhānavasena
  bhāvayamāno. Kāleti mettaṁ āsevitvā tato vuṭṭhāya karuṇaṁ, tato vuṭṭhāya
  muditaṁ, tato itarato vā nippītikajjhānato vuṭṭhāya upekkhaṁ āsevamānova
  "kāle āsevamāno"ti vuccati, āsevituṁ phāsukāle vā. Sabbena lokena
  avirujjhamānoti dasasu disāsu sabbena sattalokena. Avirujjhamāno. Mettādīnaṁ
  hi bhāvitattā sattā appaṭikūlā honti, sattesupi virodhabhūto paṭigho vūpasamati.
  Tena vuttaṁ "sabbena lokena avirujjhamāno"ti sesaṁ vuttasadisamevāti. 1-
                               Navamaṁ.
       [160] Dasame saññojanānīti dasa saññojanāni, tāni ca tena tena
  maggena sandālayitvāna. Asantasaṁ jīvitasaṅkhayamhīti jīvitasaṅkhayo vuccati
  cuticittassa paribhedo, tasmiṁ ca jīvitasaṅkhaye jīvitanikantiyā pahīnattā asantasanti.
  Ettāvatā saupādisesanibbānadhātuṁ attano dassetvā gāthāpariyosāne
  anupādisesāya nibbānadhātuyā parinibbāyīti. 2-
                               Dasamaṁ.
       [161] Ekādasame bhajantīti sarīrena allīyitvā payirupāsanti. Sevantīti
  añjalikammādīhi kiṁkārapaṭissāvitāya ca paricaranti. Kāraṇaṁ attho etesanti
  kāraṇatthā, bhajanāya sevanāya ca nāññaṁ kāraṇamatthi, attho eva tesaṁ kāraṇaṁ
  atthahetu sevantīti vuttaṁ hoti. Nikkāraṇā dullabhā ajja mittāti "ito
  kiñci lacchāmā"ti evaṁ attapaṭilābhakāraṇena nikkāraṇā, kevalaṁ:-
          "upakāro ca yo mitto sukhadukkho ca yo sakhā 3-
           atthakkhāyī 4- ca yo mitto yo ca mittānukampako"ti 5-

  *  *  *  *  *  *
  Footnote: 1 sutta. A. 1/129 2 sutta. A. 1/130 3 Ma. sukhe dukkhe ca yo sakhā,
  i. yo ca mitto sukhe dukkhe 4 ka. atthakāmo
  5 ka. yo ca mitto anukampakoti, dī. pā. 11/265/163
-------------------------------------------------
[page 148]
  Evaṁ vuttena ariyena mittabhāvena samannāgatā dullabhā ajja mittā. Attani
  ṭhitā etesaṁ paññā, attānaṁyeva olokenti, na aññanti attaṭṭhapaññā.
  "diṭṭhatthapaññā"ti Ayampi kira porāṇapāṭho. Sampati diṭṭheyeva atthe etesaṁ
  paññā, āyatiṁ na pekkhantīti vuttaṁ hoti. Asucīti asucinā anariyena
  kāyavacīmanokammena samannāgatoti. Sesaṁ pubbe vuttanayeneva veditabbaṁ. Yaṁ
  antarantarā ativitthārabhayena na vuttaṁ, taṁ sabbaṁ pāṭhānusāreneva veditabbaṁ.
                             Ekādasamaṁ.
                        Catutthavaggavaṇṇanā niṭṭhitā.
                   Saddhammappajjotikāya cūḷaniddesaṭṭhakathāya
                    khaggavisāṇasuttaniddesavaṇṇanā niṭṭhitā.
                           -------------
-------------------------------------------------
[page 149]
                            Nigamagāthā 1-
            yo so sugataputtānaṁ adhipatibhūtena hitaratinā
            therena thiraguṇavatā suvibhatto mahāniddeso.
            Tassatthavaṇṇanā yā pubbaṭṭhakathānayaṁ tathā
            yuttiṁ nissāya mayāraddhā niṭṭhānamupagatā esā.
            Yaṁ puraṁ puruttamaṁ anurādhapuravhayaṁ 2-
            yo tassa dakkhiṇe bhāge mahāvihāro patiṭṭhito.
            Yo tassa tilato bhūto mahāthūpo siluccayo
            yantassa pacchime bhāge lekho kalikasaññito.
            Kittisenoti 3- nāmena sājīvo rājasammato
            sucicārittasampanno lekho kusalakammiko.
            Sītacchāyatarupetaṁ salilāsayasampadaṁ
            cārupākārasañcitaṁ pariveṇamakārayi.
            Upaseno mahāthero mahāpariveṇavāsi yo
            tassādāsi pariveṇaṁ lekho kusalakammiko.
            Vasantenettha therena 4- thirasīlena tādinā
            upasenavhayena sā katā saddhammajotikā.
            Rañño sirinivāsassa sirisaṅghassa bodhino
            chabbīsatimhi vassamhi niṭṭhitā niddesavaṇṇanā.
            Samayaṁ anulomentī therānaṁ theravaṁsadīpānaṁ
            niṭṭhaṅgatā yathāyaṁ aṭṭhakathā lokahitajananī.

  *  *  *  *  *  *
  Footnote: 1 chaṂa. nigamanakathā 2 Sī. paramānurājapuravhayaṁ 3 Sī. bhattisenoti
  4 Sī. teneva
-------------------------------------------------
[page 150]
            Saddhammaṁ anulomentā 1- attahitaṁ parahitañca sādhentā
            niṭṭhaṁ gacchantu 2- tathā manorathā sabbasattānaṁ.
            Saddhammappajjotikāya aṭṭhakathāyettha gaṇitakusalehi
            gaṇitā tu bhāṇavārā ñeyyātirekacattārisā.
            Sāsanaciraṭṭhitatthaṁ lokahitatthañca sādarena mayā
            puññaṁ idaṁ racayatā yaṁ pattamanappakaṁ vipulaṁ.
            Puññena tena lokena saddhammarasāyanaṁ dasabalassa
            upabhuñjitvā vimalaṁ pappotu sukhaṁ sukhenevāti.
                         Saddhammappajjotikā nāma
                        cūḷaniddesaṭṭhakathā niṭṭhitā.
            Iminā lekhapuññena mā me bālasamāgamo
            tipiṭakadharo homi metteyyasseva santiketi. 3-
                          ---------------

  *  *  *  *  *  *
  Footnote: 1 ka. anulomentī 2 ka. gacchantī 3 chaṂa. ayaṁ gāthā na dissati
-------------------------------------------------
