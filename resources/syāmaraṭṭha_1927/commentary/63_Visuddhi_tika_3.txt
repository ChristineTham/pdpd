[page 001]
             Paramatthamañjusāya nāma visuddhimagga saṁvaṇṇanāya
                      mahāṭīkāsammatāya
                        tatiyo bhāgo
                        ---------
                      khandhaniddesavaṇṇanā
      [1] Sabbākārenāti upacārākāro appanākāro
  vasībhāvākāro vitakkādisamatikkamākāro rūpādīhi virajjanākāro cuddasadhā
  cittassa paridamanākāro pañcavidhāanisaṁsādhigamākāroti evamādinā
  sabbena bhāvanākārena. Tadanantarāti cittaṁ paññanti evaṁ
  desanākkamena paṭipattikkamena ca tassa samādhissa anantarā.
  Paññā bhāvetabbā samādhibhāvanāya samannāgatena bhikkhunāti
  sambandho. Paññañca bhāvayanti evaṁ atisaṅkhepadesitattā
  gāthāvaṇṇanāyaṁ vā samādhisilāya nighaṁsitaṁ 1- vipassanāpaññāsatthanti
  evaṁ ativiya saṅkhepena bhāsitattā ayaṁ sā paññāti sabhāvato
  viññātumpi tāva na sukarā. Bhāvanāvidhānassa pana adassitattā
  pageva bhāvetuṁ na sukarāti sambandho. Pucchanaṭṭhena pañhā kammaṁ
  kiriyā karaṇaṁ pañhāva kammaṁ pañhākammaṁ pucchanappayogoti
  attho. Kā paññāti sarūpapucchā. Kenaṭṭhena paññāti

  *  *  *  *  *  *
  Footnote: 1. Ma. samādhisilāyaṁ sunisitaṁ.
-------------------------------------------------
[page 002]
  Kena aṭṭhena paññāti vuccati paññāti padaṁ kaṁ abhidheyyatthaṁ
  nissāya pavattanti attho. Sā panāyaṁ paññā sabhāvato
  kiccato upaṭṭhānākārato āsannakāraṇato ca kathaṁ jānitabbāti
  āha kānassā lakkhaṇarasapaccupaṭṭhānapadaṭṭhānānīti. Katividhāti
  pabhedapucchā. Kasmā panettha saṅkilesavodānapucchā na gahitāti.
  Vuccate. Lokuttarāya tāva paññāya nattheva saṅkileso asati
  ca tasmiṁ kuto vodānapucchāti tadubhayaṁ na gahitaṁ. Lokiyāya pana
  tāni bhāvanāvidhāneeva antogadhānīti katvā visuṁ na gahitāni
  maggāmaggañāṇadassanavisuddhiantogadhattā samādhibhāvanāyaṁ vā
  vuttanayānusārena veditabbānīti na gahitāni. Paṭipatti nāma
  diṭṭhānisaṁseeva hotīti āha paññābhāvanāya ko ānisaṁsoti. Tatrāti
  tasmiṁ tassa vā pañhākammassa. Visajjananti vivaraṇaṁ. Pucchito
  hi attho avibhāvitattā niruḷho 1- muṭṭhiyaṁ kato viya tiṭṭhati.
  Tassa vivaraṇaṁ visajjanaṁ vibhūtabhāvakaraṇato.
      Kā paññāti kāmañcāyaṁ sarūpapucchā vibhāgavantānampana
  sabhāvavibhāvanaṁ vibhāgadassanamukheneva hotīti vibhāgo tāva anavasesato
  dassetabbo. Taṁdassanena ca ayamādīnavoti dassetuṁ paññā
  bahuvidhātiādi vuttaṁ. Tattha bahuvidhāti kusalādivasena anekavidhā.
  Nānappakārāti atthajāpikādibhedena 2- sutamayañāṇādibhedena ca
  nānāvidhā. Taṁ sabbanti taṁ anavasesaṁ paññāvibhāgaṁ. Na sādheyyāti

  *  *  *  *  *  *
  Footnote: 1. Ma. nigūḷho. 2. Sī. atthajātikādibhedena.
-------------------------------------------------
[page 003]
  Vipassanābhāvanāya saddhiṁ maggabhāvanā idha adhippetā 1- tāya hi
  taṇhājaṭāvijaṭanaṁ tañca na sādheyya. Anavasesato hi paññāpabhede
  visajjiyamāne ekavidhena ñāṇavatthūtiādiko sabbo ñāṇavatthuvibhaṅge
  suttantesu ca tattha tattha āgato paññāpabhedo
  sakalopi vā abhidhammanayo āharitvā visajjetabbo bhaveyya tathā
  ca sati yvāyaṁ idha paññābhāvanāvidhi adhippeto tassa visajjanāya
  okāsova na bhaveyya. Kiñca yvāyaṁ ṭhānāṭhānakammantara-
  vipākantarādivisaye paññāya pavattibhedo sopi yathārahaṁ saddhiṁ
  phalāphalabhedena vibhajitvā visajjetabbo siyā so capana
  visajjiyamāno aññadatthu vikkhepāya saṁvatteyya yathātaṁ avisaye.
  Tenāha uttariñca vikkhepāya saṁvatteyyāti. Kusalacittasampayuttaṁ
  vipassanāñāṇanti ettha kusalaggahaṇena duvidhampi abyākataṁ nivatteti
  tathā atthi saṅkiliṭṭhā paññāti evaṁ pavattaṁ micchāvādaṁ paṭisedheti.
  Vipassanāñāṇaggahaṇena sesakusalā paññā.
      Sañjānanavijānanākāravisiṭṭhanti sañjānanākāravijānanākārehi
  sātisayaṁ. Yato nānappakārato jānanaṁ jānanabhāvo visayaggahaṇākāro
  so hi nesaṁ samāno na sañjānanādiākāro. Pītakantīti ettha
  itisaddo ādiaṭṭho. Tena lohikataṁ odātaṁ dīghaṁ rassantiādike
  saññāya gahetabbākāre saṅgaṇhāti. Sañjānanamattamevāti
  ettha sañjānanannāma nīlaṁ pītakantiādikaṁ ārammaṇe vijjamānaṁ vā

  *  *  *  *  *  *
  Footnote: 1. Ma. adhippetattho.
-------------------------------------------------
[page 004]
  Avijjamānaṁ vā saññānimittaṁ katvā jānanaṁ. Tathāhesā puna
  sañjānanapaccayanimittakaraṇarasā. Mattasaddena visesanivattiatthena
  vijānanapajānanākāre nivatteti. Evasaddena kadācipi imissā
  te visesā natthevāti avadhāreti. Tenāha aniccaṁ dukkhantiādi.
  Tattha viññāṇakiccampi kātuṁ asakkonti saññā kuto paññākiccaṁ
  kareyyāti lakkhaṇapaṭivedhaṁ pāpetuṁ na sakkoticceva vuttaṁ na vuttaṁ
  maggapātubhāvanti. Ārammaṇe pavattamānaṁ viññāṇaṁ na tattha
  saññā viya nīlapītakādikassa 1- sañjānanavaseneva pavattati athakho
  na tattha aññañca tādisaṁ visesaṁ 2- jānantameva pavattatīti āha
  viññāṇanti ādi. Kathampana viññāṇaṁ lakkhaṇapaṭivedhaṁ pāpetīti.
  Paññāya dassitamaggena. Lakkhaṇārammaṇikavipassanāya hi anekavāraṁ
  lakkhaṇāni paṭivijjhitvā paṭivijjhitvā pavattamānāya paguṇabhāvato
  paricayavasena ñāṇavippayuttacittenapi vipassanā sambhavati yathātaṁ
  paguṇassa ganthassa sajjhāyane ñāyāgatāpi vārā na viññāyanti.
  Lakkhaṇapaṭivedhanti ca lakkhaṇānaṁ ārammaṇamatataṁ 3- sandhāya vuttaṁ na
  paṭivijjhanaṁ. Ussakkitvāti udayabbayañāṇapaṭipāṭiyā āyūhitvā.
  Maggapātubhāvañca pāpetuṁ na sakkoti asambodhasabhāvattā.
  Vuttanayavasenāti viññāṇe vuttanayavasena ārammaṇañca jānāti
  lakkhaṇapaṭivedhañca pāpeti attano pana aññasādhāraṇena 4-
  ānubhāvena ussakkitvā maggapātubhāvañca pāpeti. Idāni

  *  *  *  *  *  *
  Footnote: 1. Ma. nīlapītādikassa. 2. Ma. athakho tattha aññañca visesaṁ.
  3. Ma. ārammaṇakaraṇamattaṁ. 4. anaññasādhāraṇena.
-------------------------------------------------
[page 005]
  Yathāvuttamatthaṁ upamāya patiṭṭhāpetuṁ yathā hīti ādi vuttaṁ.
      [2] Tattha ajātabuddhīti asañjātabyavahārabuddhi.
  Upabhogaparibhoganti upabhogaparibhogārahaṁ upabhogaparibhogavatthūnaṁ
  paṭilābhayogyanti attho. Chekoti mahāsāro. Kūṭoti kahāpaṇapaṭirūpako
  tambakaṁsādimayo. Aḍḍhasāroti upaḍḍhagghanako. Itisaddo
  ādiaṭṭho. Tena pādasārasamasāraparopādasārādīnaṁ saṅgaho. Te
  pakāreti indajālāmātipupphādippakāre 1- ceva chekādippakāre ca.
  Saññā hīti ādi upamāsaṁsandanaṁ. Saññā vibhāgaṁ akatvā
  piṇḍavaseneva ārammaṇassa gahaṇato dārakassa kahāpaṇadassanasadisī
  vuttā. Tathā hi sā yathāupaṭṭhitavisayapadaṭṭhānā vuccati. Viññāṇaṁ
  ārammaṇe ekaccavisesaggahaṇasamatthatāya gāmikapurisakahāpaṇadassanasadisaṁ
  vuttaṁ. Paññā ārammaṇe anavasesavisesāvabodhato
  heraññikakahāpaṇadassanasadisī vuttāti daṭṭhabbaṁ. Nānappakārato jānananti
  iminā ñeyyadhammā paccekaṁ nānappakārāti tesaṁ tesaṁ yāthāvato
  avabodho paññāti dasseti. Tathāhi vuttaṁ sabbe dhammā
  sabbākārena buddhassa bhagavato ñāṇamukhe āpāthaṁ āgacchantīti.
      [3] Yatthāti yasmiṁ cittuppāde. Na tattha ekaṁsena hotīti
  tasmiṁ cittuppāde paññā ekantena na hoti. Na hi
  duhetukāhetukacittuppādesu paññā uppajjati. Avinibbhuttāti aviyuttā.
  Tehīti sañañāviñañāṇehi. Yathā hi sukhaṁ pītiyā na niyamato

  *  *  *  *  *  *
  Footnote: 1. Ma. indajālājātapupphādippakāre.
-------------------------------------------------
[page 006]
  Aviyuttaṁ evaṁ saññāviññāṇāni paññāya na niyamato aviyuttāni.
  Yathā pana pīti sukhena niyamato aviyuttā evaṁ paññā
  saññāviññāṇehi niyamato aviyuttā. Tasmā evaṁ avinibbhuttesu
  imesu tīsu dhammesu tesaṁ vinibbhogo dukkaroti tiṇṇaṁ janānaṁ
  kahāpaṇadassanaṁ nidassitanti tesaṁ duviññeyyanānattataṁyeva vacanantarenapi
  dassetuṁ tenāhātiādi vuttaṁ. Tattha rūpadhammesupi tāva nānānadīnaṁ
  udakassa nānātelassa vā ekasmiṁ bhājane pakkhipitvā ṭhapitassa 1-
  idaṁ asukāya nadiyā udakaṁ idaṁ asukatelanti niddhāretvā sarūpato
  dassanaṁ dukkaraṁ kimaṅgaṁ pana arūpadhammesūti dassento yaṁ imesaṁ
  arūpīnaṁ cittacetasikānantiādimāha.
     Dhammānaṁ sako bhāvo samāno ca bhāvo dhammasabhāvo. Tattha
  paṭhamena kakkhaḷaphusanādisalakkhaṇaṁ gahitaṁ dutiyena aniccadukkhatādisāmaññalakkhaṇaṁ
  tadubhayassa ca yāthāvato paṭivijjhanalakkhaṇā paññāti āha
  dhammasabhāvapaṭivedhalakkhaṇā paññāti. Ghaṭapaṭādipaṭicchādakassa
  bāhirandhakārassa dīpālokādi viya yathāvuttadhammasabhāvapaṭicchādakassa
  mohandhakārassa viddhaṁsanarasā. Uppajjamānoeva
  hi paññāloko hadayandhakāraṁ vidhamento evaṁ uppajjati. Tatoeva
  dhammasabhāvesu asammuyhanākārena paccupatiṭṭhatīti asammohapaccupaṭṭhānā
  kāraṇabhūtā vā sayaṁ phalabhūtaṁ asammohaṁ paccupaṭṭhāpetīti
  evampi asammohapaccupaṭṭhānā. Vipassanāpaññāya idhādhippetattā

  *  *  *  *  *  *
  Footnote: 1. Ma. mathitassa.
-------------------------------------------------
[page 007]
  Samādhi tassā padaṭṭhānanti vuttaṁ. Tathāhi samāhito yathābhūtaṁ
  pajānāti passatīti 1- suttapadaṁ nibandhanabhāvena āgataṁ.
      Dhammasabhāvapaṭivedho nāma paññāya āveṇiko sabhāvo na
  tenassā koci vibhāgo labbhatīti āha dhammasabhāvapaṭivedhalakkhaṇena
  tāva ekavidhāti. Lujjanapalujjanaṭṭhena loko vuccati vaṭṭaṁ.
  Tappariyāpannatāya loke niyuttā tattha vā viditāti lokiyā.
  Tattha apariyāpannatāya lokato uttarā uttiṇṇāti lokuttarā.
  Lokuttarāpi hi maggasampayuttā bhāvetabbā vipassanāpariyāyopi
  tassā labbhatevāti lokuttaraggahaṇaṁ na virujjhati. Attānaṁ
  ārammaṇaṁ katvā pavattehi saha āsavehīti sāsavā.
  Ārammaṇakaraṇavasenapi natthi etissā āsavāti anāsavā. Ādisaddena
  āsavavippayuttasāsavadukādīnaṁ saṅgaho daṭṭhabbo. Nāmarūpavavaṭṭhānavasenāti
  nāmavavaṭṭhānavasena ca rūpavavaṭṭhānavasena ca. Paṭhamaṁ
  nibbānassa dassanato dassanañca nissayabhāvato sampayuttadhammā
  bhavanti ettha sayampi vā bhavati uppajjati na nibbānaṁ viya
  apātubhāvanti bhūmi cāti dassanabhūmi paṭhamamaggo. Sesamaggattayampana
  yasmā paṭhamamaggena diṭṭhasmiṁyeva dhamme bhāvanāvasena uppajjati
  na adiṭṭhapubbaṁ kiñci passati tasmā bhāvanā ca yathāvuttenatthena
  bhūmi cāti bhāvanābhūmi. Tattha paññā dassanabhūmibhāvanābhūmivasena

  *  *  *  *  *  *
  Footnote: 1. aṅ. dasaka. 24/3.
-------------------------------------------------
[page 008]
  Duvidhāti vuttā. Sutādinirapekkhāya cintāya nibbattā cintāmayā.
  Evaṁ sutamayā bhāvanāmayā ca. Mayasaddo paccekaṁ sambandhitabbo.
  Āye vuḍḍhiyaṁ kosallaṁ āyakosallaṁ apāye avuḍḍhiyaṁ kosallaṁ
  apāyakosallaṁ upāye tassa tassa atthassa nipphattikāraṇe 1-
  kosallaṁ upāyakosallanti visuṁ visuṁ kosallapadaṁ sambandhitabbaṁ.
  Ajjhattaṁ abhiniveso paṭipajjanaṁ etissāti ajjhattābhinivesā.
  Evaṁ bahiddhābhinivesā ubhayābhinivesā ca veditabbā.
      [4] Lokiyamaggasampayuttāti lokiyakusalacittuppādesu
  maggasampayuttā. Visesato diṭṭhivisuddhiādivisuddhicatukkasaṅgahitamagga-
  sampayuttā. Samudāyesu pavattā samaññā tadekadesesupi vattatīti
  āha maggasampayuttāti. Paccekampi vā sammādiṭṭhiādīnaṁ
  maggasamaññāti katvā evaṁ vuttaṁ. Dhammanānattābhāvepi
  padatthanānattamattena dukantaravacanaṁ hotīti vuttaṁ atthato panesā
  lokiyalokuttarāvāti. Āsavavippayuttasāsavadukādīsupi
  vippayuttādiggahaṇameva 2- viseso. Atthato lokiyalokuttarāva paññāti
  āha eseva nayoti. Ādisaddena oghavippayuttaoghaniyādidukānaṁ saṅgaho
  daṭṭhabbo. Paṭhamajjhānikāni cattāri maggacittāni tathā
  dutiyādijjhānikāni cāti evaṁ soḷasasu maggacittesu vipassanāpaññāya
  idhādhippetattā mahaggatapaññā na gahitā.
      Attano cintāvasenāti tassa tassa anavajjassa atthassa

  *  *  *  *  *  *
  Footnote: 1. Ma. nibbattikāraṇe. 2. Ma. vippayuttatādiggahaṇameva.
-------------------------------------------------
[page 009]
  Sādhane paropadesena vinā attano upāyacintāvaseneva.
  Sutavasenāti yathāsutassa paropadesassa vasena. Yathā tathā vāti parato
  upadesaṁ sutvā vā assutvā vā sayameva bhāvanaṁ anuyuñjantassa.
  Appanāppattāti idaṁ sikkhāppattabhāvanāmayaṁ dassetuṁ vuttaṁ na
  pana appanāppattāva bhāvanāmayāti. Yogavihitesūti paññāvihitesu
  paññāpariṇāmitesu upāyasampāditesu. Kammāyatanesūti ettha
  kammameva kammāyatanaṁ kammañca taṁ āyatanañca ājīvānanti vā
  kammāyatanaṁ. Esa nayo sippāyatanepi. Tattha duvidhaṁ kammaṁ
  hīnañca vaḍḍhakīkammādi ukkaṭṭhañca kasivaṇijjādi 1-. Sippampi
  duvidhaṁ hīnañca naḷakārasippādi ukkaṭṭhañca muddhāgaṇanādi. Vijjāva
  vijjāṭṭhānaṁ. Taṁ dhammikameva nāgamaṇḍalaparittathūpanakammantasadisaṁ
  veditabbaṁ. Tāni panetāni ekacce paṇḍitā bodhisattasadisā
  manussānaṁ phāsuvihāraṁ ākaṅkhantā neva aññehi kayiramānāni 2-
  vipassanti na vā katāni uggaṇhanti na kathentānaṁ suṇanti athakho
  attano dhammatāya cintāya karonti paññavantehi attano dhammatāya
  cintāya katānipi aññehi uggahetvā karontehi katasadisāneva
  honti. Kammassakatanti idaṁ kammaṁ sattānaṁ sakaṁ idaṁ no
  sakanti evaṁ jānanañāṇaṁ. Saccānulomikanti vipassanāñāṇaṁ.
  Tañhi saccapaṭivedhassa anulomanato saccānulomikanti vuccati.
  Adānissa pavattanākāraṁ dassetuṁ rūpaṁ aniccanti vātiādi vuttaṁ.

  *  *  *  *  *  *
  Footnote: 1. Ma. kasivāṇijādi. 2. Ma. kariyamānāni.
-------------------------------------------------
[page 010]
  Tattha vāsaddena aniyamaṭṭhena dukkhānattalakkhaṇānipi gahitānevāti
  daṭṭhabbaṁ nānantariyakabhāvato. Yañhi aniccantaṁ dukkhaṁ yaṁ dukkhaṁ
  tadanattāti. Yaṁ evarūpanti yaṁ evaṁ heṭṭhā niddiṭṭhasabhāvaṁ.
  Anulomikaṁ khantinti ādīni paññāvevacanāni. Sā hi heṭṭhā
  vuttānaṁ kammāyatanādīnaṁ apaccanīkadassanena anulomanato tathā
  sattānaṁ hitacariyāya maggasaccassa paramatthasaccassa nibbānassa ca
  avilomanato anulometīti anulomikā. Sabbānipi etāni kāraṇāni
  khamati daṭṭhuṁ sakkotīti khanti passatīti diṭṭhi rocetīti ruci munātīti
  muti pekkhatīti pekkhā. Te ca kammāyatanādayo dhammā etāya
  nijjhāyamānā nijjhānaṁ khamantīti dhammanijjhānakkhanti. Parato
  assutvā paṭilabhatīti aññassa upadesavacanaṁ assutvā sayameva cintento
  paṭilabhati. Ayaṁ vuccatīti ayaṁ cintamayā paññā nāma vuccati. Sā
  panesā abhiññātānaṁ bodhisattānameva uppajjati. Tatthāpi
  saccānulomikaṁ ñāṇaṁ dvinnaṁyeva bodhisattānaṁ antimabhavikānaṁ sesapaññā
  sabbesampi pūritapāramīnaṁ mahāpuññānaṁ 1- uppajjati. Parato sutvā
  paṭilabhatīti kammāyatanādīni parena kayiramānāni katāni vā disvāpi
  parassa kathayamānassa vacanaṁ sutvāpi ācariyasantike uggahetvāpi
  paṭiladdhā sabbā parato sutvāyeva paṭiladdhā nāmāti veditabbā.
  Samāpannassāti samāpattisamaṅgissa. Nidassanamattañcetaṁ.
  Vipassanāmaggapaññā idha bhāvanāmayā paññāti adhippetā.

  *  *  *  *  *  *
  Footnote: 1. Ma. mahāpaññānaṁ.
-------------------------------------------------
[page 011]
      [5] Sāti parittārammaṇā mahaggatārammaṇāti vuttapaññā.
  Lokiyavipassanāti lokiyavipassanāpaññā. Sā lokuttaravipassanāti
  yā nibbānaṁ ārabbha pavattā appamāṇārammaṇā paññā vuttā
  sā lokuttaravipassanāti maggapaññaṁ sandhāyāha. Sā hi saṅkhārānaṁ
  aniccatādiṁ agaṇhantīpi vipassanākiccapāripūriyā nibbānassa vā
  tathalakkhaṇaṁ visesato passatīti vipassanāti vuccati. Gotrabhuñāṇampana
  kiñcāpi appamāṇārammaṇaṁ maggassa pana āvajjanaṭṭhāniyattā
  na vipassanāvohāraṁ labhati.
      Āyanti etāya sampattiyoti āyo vuḍḍhi. Tattha
  kosallanti tasmiṁ anatthahāniatthuppattilakkhaṇe āye kosallaṁ
  kusalatā nipuṇatā. Tampana ekantikaṁ āyakosallaṁ pālivaseneva
  dassetuṁ ime me dhammetiādi vuttaṁ. Tattha idaṁ vuccatīti
  yā imesaṁ akusaladhammānaṁ anuppattippahānesu kusaladhammānañca
  uppattiṭṭhitīsu paññā idaṁ āyakosallaṁ nāmāti vuccati.
  Vuḍḍhilakkhaṇā āyato apetattā apāyo avuḍḍhi. Tattha
  kosallanti tasmiṁ atthahānianatthuppattilakkhaṇe apāye kosallaṁ
  kusalatā apāyakosallaṁ. Tampi pālivaseneva dassetuṁ ime me
  dhammetiādi vuttaṁ. Tattha idaṁ vuccatīti yā imesaṁ kusaladhammānaṁ
  anuppajjananirujjhanesu akusaladhammānaṁ vā uppattiṭṭhitīsu paññā
  idaṁ apāyakosallaṁ nāmāti vuccati. Āyakosallaṁ tāva paññā
-------------------------------------------------
[page 012]
  Hotu apāyakosallaṁ kathaṁ paññā nāma jātāti evaṁ maññati
  apāyuppādanasamatthatā apāyakosallaṁ nāma siyāti. Tampana tassa
  matimattaṁ. Kasmā. Paññavāyeva hi mayhaṁ evaṁ manasikaroto
  anuppannā kusalā dhammā nuppajjanti uppannā nirujjhanti
  anuppannā akusalā dhammā uppajjanti uppannā pavaḍḍhantīti
  pajānāti. So evaṁ ñatvā anuppanne akusale na uppādeti
  uppanne pajahati anuppanne kusale uppādeti uppanne bhāvanāpāripūriṁ
  pāpeti. Evaṁ apāyakosallampi paññāevāti. Sabbatthāti
  sabbesu. Tesaṁ tesaṁ dhammānanti sattānaṁ taṁtaṁhitasukhadhammānaṁ.
  Taṁkhaṇappavattanti accāyike kicce vā bhaye vā uppanne tassa
  tikicchanatthaṁ tasmiṁyeva khaṇe pavattaṁ. Ṭhānena uppatti etassa
  atthīti ṭhānuppatti taṁ ṭhānasoeva 1- uppajjanakaṁ. Tatrupāyāti tatra
  tatra karaṇīye upāyabhūtā.
      [6] Gahetvāti idaṁ rūpaṁ ettakaṁ rūpantiādinā pariggaṇhanavasena
  gahetvā. Ubhayaṁ gahetvāti ajjhattaṁ bahiddhāti ubhayaṁ
  anupubbato pariggahetvā. Athavā. Yaṁkiñci samudayadhammaṁ sabbantaṁ
  nirodhadhammanti 2- ekappahāreneva sabbepi pañcakkhandhe avibhāgena
  pariggahetvā. Ayampana tikkhavipassanakassa mahāpuññassa 3- bhikkhuno
  vipassanābhiniveso.

  *  *  *  *  *  *
  Footnote: 1. Ma. ṭhānuppattikaṁ ṭhānasoeva. 2. viṂa. mahākhandhaka. 1/22.
  3. Ma. mahāpaññassa.
-------------------------------------------------
[page 013]
      Dukkhasaccaṁ ārabbhāti dukkhasaccaṁ ārammaṇaṁ katvā
  tappaṭicchādakasammohaviddhaṁsanavasena pavattaṁ ñāṇaṁ dukkhe ñāṇaṁ. Dukkhasamudayaṁ
  ārabbhāti etthāpi eseva nayo. Tathā sesapadadvayepi.
  Paccavekkhaṇañāṇaṁ hi catusaccaṁ 1- ārabbha pavattañāṇaṁ nāma.
  Tatiyampana maggañāṇaṁ itarasaccāni vipassanāñāṇanti pākaṭameva.
      [7] Atthādīsu pabhedagatāni cattāri ñāṇānīti saṅkhepena
  vuttamatthaṁ pālivaseneva vivarituṁ vuttañhetantiādi vuttaṁ. Tattha
  atthe ñāṇaṁ atthapaṭisambhidāti yaṁ atthappabhedassa
  sallakkhaṇavibhāvanavavaṭṭhānakaraṇasamatthaṁ atthe pabhedagataṁ ñāṇaṁ ayaṁ
  atthapaṭisambhidā nāma. Sesapadesupi eseva nayo. Dhammappabhedassa
  hi sallakkhaṇavibhāvanavavaṭṭhānakaraṇasamatthaṁ dhamme pabhedagataṁ ñāṇaṁ
  dhammapaṭisambhidā. Niruttippabhedassa sallakkhaṇavibhāvanavavaṭṭhānakaraṇasamatthaṁ
  niruttābhilāpe pabhedagataṁ ñāṇaṁ niruttipaṭisambhidā.
  Paṭibhāṇappabhedassa sallakkhaṇavibhāvanavavaṭṭhānakaraṇasamatthaṁ paṭibhāṇe
  pabhedagataṁ ñāṇaṁ paṭibhāṇapaṭisambhidā. Niruttipaṭibhāṇappabhedā
  tabbisayānaṁ atthādīnaṁ paccayuppannatādibhedehi bhinditvā
  veditabbā. Nibbānampi sampāpakahetuanusārena ariyati adhigamiya 2- tīti
  attho. Yaṁkiñci paccayasambhūtanti etena saccahetudhammapaccayākāravāresu
  āgatāni dukkhādīni gahitāni saccapaccayākāravāresu
  nibbānaṁ pariyattivāre bhāsitattho abhidhammabhājanīye vipāko kiriyā

  *  *  *  *  *  *
  Footnote: 1. Sī. catutthasaccaṁ. 2. arīyati adhigammatīti.
-------------------------------------------------
[page 014]
  Cāti evaṁ pāliyaṁ vuttānaṁeva vasena pañca atthā veditabbā.
  Dahatīti vidahati. Nibbattakahetuādīnaṁ sādhāraṇametaṁ nibbacanaṁ.
  Tadatthampana vibhāvetuṁ pavatteti vā sampāpuṇituṁ vā detīti
  vuttaṁ. Tesu purimo attho maggavajjesu daṭṭhabbo. Bhāsitampi
  hi avabodhanavasena atthaṁ pavatteti maggo pana nibbānaṁ pāpetīti
  tasmiṁ pacchimo attho. Nibbānaṁ hi pattabbo attho bhāsitattho
  ñāpetabbo attho itaro nibbattetabbo atthoti evaṁ tividho hoti.
  Yokoci phalanibbattako hetūti etena saccahetudhammapaccayākāravāresu
  āgatāni samudayādīni gahitāni saccapaccayākāravāresu
  maggo pariyattivāre bhāsitaṁ abhidhammabhājanīye kusalākusalanti
  evaṁ pāliyaṁ vuttānaṁeva vasena pañca dhammā veditabbā. Tattha
  maggo sampāpako bhāsitaṁ ñāpako itaraṁ nibbattakoti evaṁ tividho
  hetu veditabbo. Ettha ca kiriyānaṁ avipākatāya dhammabhāvo
  na vutto. Yadi evaṁ vipākā na hontīti atthabhāvopi na
  vattabbo. Na paccayuppannabhāvato. Evaṁ sati kusalākusalānampi
  atthabhāvo āpajjatīti ce. Nāyaṁ doso appaṭisiddhattā.
  Vipākassa pana paṭṭhānahetutāya 1- pākaṭabhāvato dhammabhāvoeva tesaṁ
  vutto. Kiriyānaṁ paccayabhāvato dhammabhāvo āpajjatīti ce.
  Nāyaṁ doso appaṭisiddhattā. Kammaphalasambandhassa pana hetubhāvābhāvato 2-
  dhammabhāvo na vutto. Apica ayaṁ imassa paccayo ayaṁ

  *  *  *  *  *  *
  Footnote: 1. Ma. padhānahetutāYu. 2. Ma. hetubhāvassābhāvato.
-------------------------------------------------
[page 015]
  Paccayuppannoti evaṁ 1- bhedamakatvā kevalaṁ kusalākusale vipākakiriyādhamme
  ca paccavekkhantassa dhammatthapaṭisambhidā hontīti tesaṁ atthadhammatā
  na vuttāti daṭṭhabbaṁ. Ayameva hi atthoti yvāyaṁ
  atthadhammānaṁ pañcadhā pañcadhā vibhajanavasena attho vutto ayameva
  abhidhamme vibhajitvā dassitota sambandho.
      [8] Dhammaniruttābhilāpeti ettha dhammasaddo sabhāvavācakoti
  katvā āha yā sabhāvaniruttīti. Aviparītaniruttīti attho. Tenāha
  abyābhicārivohāroti. Tassa tassa atthassa bodhane paṭiniyatasambandho
  saddavohāroti attho. Tadabhilāpeti tassa sabhāvaniruttisaññitassa
  abyābhicārivohārassa abhilapane. Sā panāyaṁ sabhāvanirutti
  māgadhabhāsā 2- atthato nāmapaññattīti ācariyā. Apare pana yadi
  sabhāvanirutti paññattisabhāvā evaṁ sati paññatti abhilapitabbā
  na vacananti āpajjati. Na ca vacanato aññaṁ abhilapitabbaṁ
  uccāretabbaṁ atthi. Atha phassādivacanehi bodhetabbaṁ abhilapitabbaṁ
  evañca sati atthadhammānampi bodhetabbattā tesampi niruttibhāvo
  āpajjati. Phassoti ca sabhāvanirutti phassāti 3- na sabhāvaniruttīti
  dassitovāyamattho. Na ca avacanaṁ evampakāraṁ atthi tasmā
  vacanabhūtāyaeva tassā sabhāvaniruttiyā abhilāpe uccāraṇeti attho
  daṭṭhabbo. Taṁ sabhāvaniruttisaddaṁ ārammaṇaṁ katvā paccavekkhantassa
  tasmiṁ sabhāvaniruttābhilāpe pabhedagataṁ ñāṇaṁ niruttipaṭisambhidā

  *  *  *  *  *  *
  Footnote: 1. Ma. etaṁ. 2. Sī. māgadhibhāsā. 3. Ma. phassaṁ phassāti.
-------------------------------------------------
[page 016]
  Evamayaṁ niruttipaṭisambhidā saddārammaṇā nāma jātā na
  paññattiārammaṇāti ca aṭṭhakathāyaṁ vuttattā niruttisaddārammaṇāya
  sotaviññāṇavīthiyā parato manodvāre niruttipaṭisambhidā pavattatīti
  vadanti. Niruttipaṭisambhidā paccuppannārammaṇātipi vacanasaddaṁ
  gahetvā pacchā jānanaṁ sandhāya vuttanti. Evaṁ pana
  aññasmiṁ paccuppannārammaṇe aññaṁ paccuppannārammaṇaṁ vuttanti
  āpajjati. Yathā pana dibbasotañāṇaṁ manussāmanussādisaddabhedanicchayassa 1-
  paccayabhūtaṁ taṁtaṁsaddavibhāvakaṁ evaṁ sabhāvāsabhāvaniruttinicchayassa
  paccayabhūtaṁ paccuppannasabhāvaniruttisaddārammaṇaṁ taṁvibhāvakaṁ
  ñāṇaṁ niruttipaṭisambhidāti vuccamāne na koci pālivirodho. Taṁ
  sabhāvaniruttisaddaṁ ārammaṇaṁ katvā paccavekkhantassāti ca
  paccuppannasaddārammaṇaṁ paccavekkhaṇaṁ pavattentassāti ca sakkā vattuṁ.
  Tañhi ñāṇaṁ sabhāvaniruttiṁ vibhāventameva taṁtaṁsaddapaccavekkhaṇānantaraṁ
  taṁtaṁpabhedanicchayassa hetubhāvatopi niruttiṁ bhindantaṁ
  paṭivijjhantameva uppajjatīti pabhedagatampi hotīti. Sabbattha ñāṇanti
  sabbasmiṁ visaye ñāṇaṁ. Sabbampi ñāṇanti adhippāyo.
  Tenāha ñāṇārammaṇaṁ ñāṇanti. Sabbatthāti vā sabbesu
  atthādīsu. Tīsu catūsupi vā pavattattā kusalakiriyabhūtāya
  paṭibhāṇapaṭisambhidāya dhammatthabhāvato tīsueva vā pavattattā sabbattha
  ñāṇanti vuttaṁ. Tenāha yathāvuttesu vātiādi. Tattha

  *  *  *  *  *  *
  Footnote: 1. Ma. manusasādisaddabhedanicchayassa.
-------------------------------------------------
[page 017]
  Sagocarakiccādivasenāti sagocarassa kiccādikassa ca vasena idaṁ ñāṇaṁ
  idaṁ nāma ārammaṇaṁ katvā pavattaṁ iminā nāma kiccenāti jānanaṁ.
  Ādisaddena lakkhaṇapaccupaṭṭhānapadaṭṭhānabhūmiādīnaṁ saṅgaho.
  Tenevāha imāni ñāṇāni imamatthajotakānītiādi. 1-
      [9] Pabhedaṁ gacchantīti anekabhedabhinnesu ārammaṇesu tesaṁ
  yāthāvato taṁtaṁpabhedāvabodhanasamatthataṁ upagacchanti. Mahāsāvakānañca
  asekhabhūmiyaṁ pabhedaṁ gatāti sāmaññavidhinā dassitamatthaṁ apavādena
  nivattetuṁ ānandattheraggahaṇaṁ kataṁ. Etā paṭisambhidā.
  Sekhabhūmiyaṁ pabhedagamanaṁ appavisayaṁ asekhabhūmiyaṁ bahuvisayanti āha
  adhigamo nāma arahattappattīti. Sātisayaṁ vā adhigamaṁ sandhāya
  evaṁ vuttaṁ. Sekhena pattānampi hi imāsaṁ arahattappattiyā
  visadabhāvādhigamoti. Pubbayogo viya pana arahattappatti arahatopi
  paṭisambhidāvisadatāya paccayo na hotīti pañcannampi yathāyogaṁ
  sekhāsekhapaṭisambhidāvisadatāya kāraṇatā yojetabbā. Atthadhammādīnaṁ
  anavasesasaṅgaṇhanato buddhavacanavisayāeva pariyattiādayo dassitā.
  Pāliyā sajjhāyo pariyāpuṇanaṁ. Tadatthasavanaṁ savanaṁ. Parito sabbaso
  ñātuṁ icchā paripucchāti āha pāliaṭṭhakathādīsu gaṇṭhipada
  atthapadavinicchayakathāti. Padatthato adhippāyato ca duviññeyyaṭṭhāne 2-
  vitthārato sanniṭṭhānakathāti attho. Yassa hi padassa attho
  duviññeyyo taṁ gaṇṭhipadaṁ. Yassa adhippāyo duviññeyyo taṁ

  *  *  *  *  *  *
  Footnote: 1. Ma. idamattha. 2. Ma. duviññeyyaṭṭhānaṁ.
-------------------------------------------------
[page 018]
  Atthapadaṁ. Ādisaddena khandhādipaṭisaṁyutte kathāmagage saṅgaṇhāti.
  Bhāvanānuyogasahitaṁ gataṁ paccāgatañca etassa atthīti gatapaccāgatiko
  tassa bhāvo tena gatapaccāgatikabhāvena. Vasanaṭṭhānato yāva
  gocaragāmo tato ca yāva vasanaṭṭhānaṁ kammaṭṭhānānuyuttoti
  attho. Yāva anulomagotrabhūsamīpanti saṅkhārupekkhāñāṇamāha.
  Tañhi tesaṁ samīpappavattaṁ.
      Satthesūti anavajjesu sattānaṁ hitasukhāvahesu gaṇṭhesu. Tathā
  sippāyatanesūti etthāpi. Pubbakāle ekasatarājūnaṁ desabhāsā
  ekasatavohārā. Dhammapade yamakavaggo opammavaggoti vadanti.
  Mūlapaṇṇāse yamakavaggo opammavaggoevāti apare.
  Sutapaṭibhāṇabahulānanti bahussutānaṁ paṭibhāṇavantānaṁ. Sabbānīti
  pubbe vuttāni pañca pacchā vuttāni aṭṭhapi vā.
  Sekhaphalavimokkhapariyosāne bhavā sekhaphalavimokkhantikā.
  Ṭhānāṭhānañāṇabalādīni sabbabuddhaguṇesu sakiccato pākaṭatarānīti vuttaṁ
  dasabalāni viyāti. Aññe vā sabbaññutaññāṇādayopi sabbe bhagavato
  guṇavisesā asekhaphalavimokkhantikāeva.
      [10] Imāya paññāyāti vipassanāpaññāya. Bhūmi
  sallakkhaṇādiggahaṇavasena pavattiṭṭhānabhāvato. Ādisaddena āhārādīnaṁ
  saṅgaho daṭṭhabbo. Kasmā panete evaṁ bahū dhammā 1-
  bhūmibhāvena gayahanti nanu khandhādīsu ekenāpi atthasiddhi hotīti.

  *  *  *  *  *  *
  Footnote: 1. Ma. bahudhammā.
-------------------------------------------------
[page 019]
  Na tividhasattānuggahatthaṁ khandhādittayaggahaṇaṁ kattabbaṁ aññathā
  sabbasādhāraṇo anuggaho na kato siyā. Tividhā hi sattā
  rūpasammuḷhā arūpasammuḷhā ubhayasammuḷhāti. Tesu ye
  arūpasammuḷhā tadatthaṁ khandhānaṁ gahaṇaṁ arūpadhammānaṁ catudhā vibhattattā.
  Ye rūpasammuḷhā tadatthaṁ āyatanānaṁ rūpadhammānaṁ aḍḍhekādasadhā
  vibhattattā. Ye pana ubhayasammuḷhā tadatthaṁ dhātūnaṁ ubhayesampi
  vibhattattā. Tathā indriyabhedena tikkhindriyā majjhimindriyā
  mudindriyā saṅkhittaruci majjhimaruci vitthārarucīti ca tividhā sattā
  tesaṁ 1- atthāya yathākkamaṁ khandhādiggahaṇaṁ katanti yojetabbaṁ.
  Indriyaggahaṇampana kāmamete dhammā issarā viya sahajātadhammesu
  issariyaṁ ādhipaccaṁ pavattenti tampana nesaṁ dhammasabhāvasiddhaṁ na
  ettha kassaci vasībhāvo suññā ete avasavattinoti
  anattalakkhaṇassa sukhaggahaṇatthaṁ. Tampanetaṁ catubbidhampi
  pavattinivattitadubhayahetuvasena diṭṭhameva upakārāvahaṁ na aññathāti
  saccādidvayaṁ gahitaṁ. Ādisaddena gahitadhammesupi ayaṁ nayo netabbo. Mūlaṁ
  patiṭṭhābhāvato. Sati hi sīlavisuddhiyañca cittavisuddhiyañca ayaṁ
  paññā mūlajātā hoti nāsatīti. Sarīraṁ paribrūhetabbato.
  Imissā hi paññāya santānavasena pavattamānāya pādapāṇisīsaṭṭhānīyā
  diṭṭhivisuddhiādikā imā pañca visuddhiyo avayavena
  samudāyupalakkhaṇanayena sarīranti veditabbā.

  *  *  *  *  *  *
  Footnote: 1. Ma. tesampi.
-------------------------------------------------
[page 020]
      Pañcakkhandhāti ettha pañcāti gaṇanaparicchedo. Tena
  na tato heṭṭhā na uddhanti dasseti. Khandhāti
  paricchinnadhammanidassanaṁ. Yasmā cettha khandhasaddo rāsaṭṭho
  mahāudakakkhandhotiādīsu viya tasmā atītādivibhāgabhinnaṁ sabbaṁ rūpaṁ rāsivasena
  buddhiyā ekajjhaṁ gahetvā rūpameva khandho rūpakkhandhoti
  samānādhikaraṇasamāso daṭṭhabbo. Koṭṭhāsaṭṭho 1- tīhi khandhehi iṇaṁ
  dassāmātiādīsu viya. Koṭṭhāsaṭṭhe pana khandhasadde nibbānassāpi
  khandhantarabhāvo āpajjatīti. Nāpajjati atītādivibhāgābhāvato.
  Na hi ekassa niccassa sato nibbānassa atītādivibhāgo atthīti
  paṭhamenatthena rūparāsīti attho dutiyena rūpakoṭṭhāsoti.
  Vedanākkhandhotiādīsupi eseva nayo. Kasmā panete khandhā pañceva
  vuttā imināeva ca kamenāti. Bhājanabhojanabyañjanabhattakāraka-
  bhuñjakavikappadassanato yathāoḷārikayathāsaṅkilesupadesato cāti
  veditabbaṁ. Vivādamūlahetubhāvaṁ saṁsārahetutaṁ kammahetutañca cintetvā
  vedanāsaññā saṅkhārakkhandhato nīharitvā visuṁ khandhabhāvena desitā.
  Tatthāti tesu pañcasu khandhesu. Yaṁkiñcīti anavasesapariyādānaṁ.
  Ruppanalakkhaṇanti atippasaṅganiyamanaṁ. Yaṁsaddena hi sanipātena
  kiṁsaddena ca gahitena aniyamatthatāya atippasaṅge āpanne taṁ
  rupapanasaddo nivatteti. Tena rūpassa anavasesapariggaho kato hoti.
  Sītādīhīti sītuṇhajighacchāpipāsādīhi. Hetuatthe cetaṁ karaṇavacanaṁ.

  *  *  *  *  *  *
  Footnote: 1. Ma. ayaṁ pāṭho natthi.
-------------------------------------------------
[page 021]
  Ruppanaṁ lakkhaṇaṁ etassāti ruppanalakkhaṇaṁ. Dhammoeva dhammajātaṁ.
  Ruppanañcettha sītādivirodhipaccayasannipāte visadisuppatti. Nanu ca
  arūpadhammānampi virodhipaccayasamāgame visadisuppatti labbhatīti. Saccaṁ
  labbhati na pana vibhūtataraṁ vibhūtatarañhettha ruppanaṁ adhippetaṁ
  sītādiggahaṇato. Yadi evaṁ kathaṁ brahmaloke rūpasamaññā. Tatthāpi
  taṁsabhāvānativattanato hotiyeva rūpasamaññā anuggāhakapaccayavasena
  vā. Virodhipaccayasannipāte yo attano santāne bhinne
  bhijjamānasseva visadisuppattihetubhāvo taṁ ruppananti aññe.
  Imasmiṁ pakkhe rūpayati vikāraṁ āpādetīti rūpaṁ purimapakkhe pana
  ruppatīti. Saṅghaṭṭanena vikārāpattiyaṁ ruppanasaddo niruḷhoti keci.
  Imasmiṁ pakkhe arūpadhammesu rūpasamaññāya pasaṅgoeva natthi
  saṅghaṭṭanābhāvato. Paṭighāto ruppananti apare. Sabbantaṁ
  ekato katvāti rāsaṭṭhaṁ hadaye ṭhapetvā vadati. Bhūtopādāyabhedatoti
  ettha. Tadadhīnavuttitāya bhavati ettha upādāyarūpanti
  bhūtaṁ. Bhūtāni upādiyateva na pana sayaṁ tehi aññehi vā
  upādiyatīti upādāyaṁ. Kāmaṁ catudhātuvavaṭṭhāne vacanatthāditopi bhūtāni
  vibhāvitāneva sabhāvadhammānampana lakkhaṇādivibhāvanāti katvā vuttaṁ
  lakkhaṇarasapaccupaṭṭhānāni catudhātuvavaṭṭhāne vuttānīti. Tattha
  padaṭṭhānassa avuttattā āha padaṭṭhānato panātiādi.
  Avacanañca tassa tassatthassa paccayatoti ettha pakārantarena
-------------------------------------------------
[page 022]
  Vibhāvitattāti daṭṭhabbaṁ. Sabbāpīti catassopi dhātuyo.
  Āposaṅgahitāya tejoanupālitāya vāyovitthambhitāyaeva paṭhavīdhātuyā
  pavatti na aññathāti sā sesabhūtattayapadaṭṭhānā. Evamitarāpīti
  āha avasesadhātuttayapaṭṭhānāti.
      [11] Catuvīsatividhanti gaṇanaparicchedo balarūpādīnaṁ
  paṭisedhanaṭṭho. Tattha yaṁ vattabbaṁ taṁ parato āvibhavissati. Cakkhatīti
  cakkhu viññāṇādhiṭṭhitaṁ rūpaṁ assādentaṁ viya hotīti attho.
  Cakkhatīti hi ayaṁ cakkhatisaddo madhuṁ cakkhati byañjanaṁ cakkhatītiādīsu
  viya assādanaṭṭho. Vuttañhetaṁ cakkhu kho māgaṇḍiya rūpārāmaṁ
  rūparataṁ rūpasamuditanti 1-. Aṭṭhakathāyampi vuccati rūpesu
  āviñchanarasananti. Satipi sotādīnaṁ saddārammaṇatādibhāve niruḷhattā
  dassaneeva cakkhusaddo pavattati padumādīsu paṅkajādisaddā viyāti
  daṭṭhabbaṁ. Athavā. Cakkhatīti viññāṇādhiṭṭhitaṁ samavisamaṁ ācikkhantaṁ
  viya abhibyattaṁ vadantaṁ viya hotīti attho. Aṭṭhakathāyampana
  vibhāveti cāti vuttaṁ. Taṁ anekatthattā dhātūnaṁ vibhāvanatthatāpi
  cakkhatisaddassa sambhavatīti katvā vuttaṁ. Suṇāti etena viññāṇādhiṭṭhitaṁ
  sayaṁ vā suṇātīti sotaṁ. Ghāyati etena sayaṁ vā ghāyatīti
  ghānaṁ. Rasaggahaṇamūlakattā ajjhoharaṇassa jīvitanimittaṁ āhāraraso
  jīvitaṁ tasmiṁ ninnatāya taṁ avhāyatīti jivhā niruttinayena. Kucchitānaṁ

  *  *  *  *  *  *
  Footnote: 1. Ma. Ma. 13/272. pāliyampana rūpasammuditanti dissati.
-------------------------------------------------
[page 023]
  Sāsavadhammānaṁ āyo uppattiṭṭhānanti kāyo. Anuttariyahetubhāvaṁ
  anāgacchantesu kāmarāganidānakammajanitesu kāmarāgassa ca
  visesapaccayesu ghānajivhākāyesu kāyassa visesato sāsavapaccayatā.
  Tena hi phoṭṭhabbasukhaṁ assādentā sattā methunampi sevanti.
  Kāyindriyavatthukā vā cattāro khandhā balavakāmāsavādihetubhāvato
  visesena sāsavāti kucchitānaṁ sāsavadhammānaṁ āyoti kāyo vutto.
      Vaṇṇavikāraṁ āpajjamānaṁ rūpaṁ hadayaṅgatabhāvaṁ rūpayatīti rūpaṁ
  rūpamiva pakāsaṁ karoti saviggahamiva dassetīti attho. Anekatthattā
  vā dhātūnaṁ pakāsanaṭṭhoeva rūpasaddo daṭṭhabbo. Sabbatīti 1- saddo
  udāhariyati sakehi vā paccayehi sabbiyati 2- sotaviññeyyabhāvaṁ
  upanīyatīti attho. Gandhayatīti gandho attano vatthuṁ sūcayati
  apākaṭaṁ idaṁ sugandhaṁ duggandhanti pakāseti paṭicchannaṁ vā
  pupphaphalādiṁ idamettha atthīti pesuññaṁ karontaṁ viya hotīti attho.
  Rasanti taṁ sattāti raso assādentīti attho.
      Itthiyāeva indriyaṁ itthindriyaṁ. Tathā purisindriyaṁ. Jīvanti
  tena sahajātadhammāti jīvitaṁ. Tadeva indriyaṁ jīvitindriyaṁ. Hadayañca
  taṁ vatthuñca hadayassa vā manoviññāṇassa vatthunti hadayavatthu.
  Copanakāyabhāvato kāyo ca so adhippāyaviññāpanato viññatti
  cāti kāyaviññatti. Copanavācābhāvato adhippāyaviññāpanato
  ca vacī ca sā viññatti cāti vacīviññatti. Viggahābhāvato

  *  *  *  *  *  *
  Footnote: 1. Ma. sappatīti. 2. Ma. sappīyati. Sī. sarīyati.
-------------------------------------------------
[page 024]
  Na kassati kasituṁ chindituṁ na sakkā na vā kāsati dibbatīti
  akāsaṁ. Akāsameva ākāsaṁ. Tadeva nissattanijjīvaṭṭhena
  ākāsadhātu. Rūpassāti nipphannarūpassa. Lahubhāvo lahutā. Sayaṁ
  anipphannatāya rūpassāti visesitaṁ. Esa nayo sesesupi. Ayampana
  viseso. Kammani sādhu kammaññaṁ tassa bhāvo kammaññatā.
  Paṭhamaṁ upari ca cayo pavatti upacayo. Pubbāparavasena sambandhā
  tati pavatti santati. Aniccassa vināsino bhāvo aniccatā. Kavaḷaṁ
  kariyatīti kavaḷiṅkāro 1-. Āharatīti āhāro. Evantāva upādāyarūpaṁ
  saddatthato veditabbaṁ.
      Kamato pana sabbesaṁ rūpadhammānaṁ nissayabhāvena mūlabhūtattā
  paṭhamaṁ bhūtarūpāni uddiṭṭhāni. Itaresu ajjhattikabhāvena
  attabhāvasamaññāya mūlabhāvato cakkhādīni pañca ādito uddiṭṭhāni.
  Tesaṁ visayīnaṁ ime visayāti dassetuṁ rūpādīni cattāri uddiṭṭhāni.
  Phoṭṭhabbampana anupādāyarūpattā bhūtaggahaṇena gahitattā ca idha na
  gahitaṁ. Svāyaṁ attabhāvo imehi itthīti vā purisoti vā
  saṅkhyaṁ gacchatīti dassanatthaṁ tadanantaraṁ itthīpurisindriyadvayaṁ uddiṭṭhaṁ.
  Iminā jīvatīti vohāraṁ labhatīti dassanatthaṁ tato jivitindriyaṁ.
  Tassa imaṁ nissāya viññāṇappavattiyaṁ attahitādisiddhīti dassanatthaṁ
  hadayavatthu. Tassa imāsaṁ vasena sabbe kāyavacīpayogāti dassanatthaṁ
  viññattidvayaṁ. Imāya rūpakāyassa paricchedo añjaso cāti

  *  *  *  *  *  *
  Footnote: 1. Ma. kabalaṁ karīyatīti kabaḷīkāro. evamuparipi.
-------------------------------------------------
[page 025]
  Dassanatthaṁ ākāsadhātu. Imehissa sukhappavatti uppattiādayo cāti
  dassanatthaṁ lahutādayo. Sabbo cāyaṁ catusantatirūpasantāno imimā
  upatthambhiyatīti dassanatthaṁ ante kavaḷiṅkāro āhāro uddiṭṭhoti
  veditabbo.
      Idāni yathāuddiṭṭhāni upādāyarūpāni lakkhaṇādito niddisituṁ
  tattha rūpābhighātārahabhūtappasādalakkhaṇantiādi āraddhaṁ. Tattha
  tatthāti tesu upādāyarūpesu. Rūpe rūpassa vā abhighāto
  rūpābhighāto taṁ arahatīti rūpābhighātāraho rūpābhighāto hotu vā
  mā vā evaṁsabhāvo catunnaṁ bhūtānaṁ pasādo rūpābhighātārahabhūtappasādo
  evaṁlakkhaṇaṁ cakkhūti attho. Yasmā paccayantarasahitoeva
  cakkhuppasādo rūpābhihananavasena pavattati na kevalo. Tasmā
  taṁsabhāvatova pamāṇaṁ na rūpābhighātoti dassanatthaṁ rūpābhighātāharatā
  vuttā yathā vipākārahaṁ kusalākusalanti. Abhighāto ca visayavisayīnaṁ
  aññamaññaṁ abhimukhībhāvo yogyadesāvaṭṭhānaṁ abhighāto viyāti katvā.
  So rūpe cakkhussa rūpassa vā cakkhumhi hoti. Tenāha yaṁ cakkhu
  anidassanaṁ sappaṭighaṁ rūpamhi sanidassanamhi sappaṭighamhi paṭihaññi vāti 1-
  yamhi cakkhumhi anidassanamhi sappaṭighamhi rūpaṁ sanidassanaṁ sappaṭighaṁ
  paṭihaññi vā paṭihaññati vāti 1- ca ādi. Paripuṇṇāparipuṇṇāyatanattabhāva-
  nibbattakassa kammassa nidānabhūtā kāmataṇahā rūpataṇhā

  *  *  *  *  *  *
  Footnote: 1. abhi. saṁ. 34/199.
-------------------------------------------------
[page 026]
  Ca tadāyatanikabhavapaṭṭhanābhāvato daṭṭhukāmatādivohāraṁ arahatīti
  dutiyanayo sabbattha vutto. Tattha daṭṭhukāmatānidānaṁ kammaṁ samuṭṭhānaṁ
  etesanti daṭṭhukāmatānidānakammasamuṭṭhānāni. Evaṁvidhānaṁ bhūtānaṁ
  pasādo daṭṭhukāmatā- .pe. Pasādo evaṁlakkhaṇaṁ cakkhu.
  Tassa tassa hi bhavassa mūlakāraṇabhūtā taṇhā tasmiṁ tasmiṁ bhave
  uppajjanārahāyatanavisayāpi nāma hotīti kāmataṇhādīnaṁ
  daṭṭhukāmatādivohārārahatā vuttā. Daṭṭhukāmatāti hi daṭṭhumicchā
  rūpataṇhāti attho. Ettha ca daṭṭhukāmatāya sesānañca
  tantaṁattabhāvanibbattakakammāyūhanakkhaṇato sati purimanipphattiyaṁ 1- vattabbaṁ
  natthi asati pana maggena asamugghāṭitabhāveneva 2- kāraṇanti daṭṭhabbaṁ.
  Yato maggena asamucchinnakāraṇalābhe 3- sati uppajjitvā attano
  phalassa paccayabhāvupagamanato na 4- vijjamānamevāti
  uppannatāatthitāpariyāyehi 5- vuccati ariyaṁ aṭṭhaṅgikaṁ maggaṁ bhāvento ariyaṁ
  aṭṭhaṅgikaṁ maggaṁ bahulīkaronto uppannuppanne pāpake akusale dhamme
  antarāyeva antaradhāpetīti 6- santaṁ vā ajjhattaṁ kāmacchandaṁ atthi me
  ajjhattaṁ kāmacchandoti pajānātīti 7- ca evamādīsu. Rūpesu puggalassa
  viññāṇassa vā āviñchanarasaṁ. Ādhārabhāvapaccupaṭṭhānaṁ
  nissayapaccayabhāvato. Daṭṭhukāmatānidānakammajabhūtapadaṭṭhānaṁ yesaṁ
  bhūtānaṁ pasādo tevassa āsannakāraṇanti katvā. Ettha ca

  *  *  *  *  *  *
  Footnote: 1. Ma. purimanibbattiyaṁ. 2. Ma. asamugghātitabhāvoyeva. 3. Ma. asamucchinnaṁ.
  4. Ma. nasaddo natthi. 5. Ma. uppannatā atthitā pariyāyehi.
  6. Ma. mū. 12/102. 7. saṁ. mahāvāra. 19/65.
-------------------------------------------------
[page 027]
  Tantaṁattabhāvanipphādakasādhāraṇakammavasena purimaṁ cakkhulakkhaṇaṁ vuttaṁ
  kāraṇavisesassa anāmaṭṭhattā. Evarūpaṁ nāma me cakkhu hotūti evaṁ
  nibbattitāaveṇikakammavasena dutiyanti vadanti. Satipi pana pañcannaṁ
  pasādabhāvasāmaññe savisayāvabhāsanasaṅkhātassa pasādabyāpārassa
  vasena purimaṁ vuttaṁ. Pasādakāraṇassa satipi kammabhāvasāmaññe
  ekatte vā attano kāraṇabhedadassanavasena 1- dutiyanti daṭṭhabbaṁ.
  Sotādīnaṁ lakkhaṇādīsu vuttanayeneva attho veditabbo.
      Etthāha cakkhādīnaṁ indriyānaṁ kiṁ ekakammunā uppatti udāhu
  nānākammunāti. Ubhayathāpīti porāṇā. Tattha nānākammunā
  tāva uppattiyaṁ cakkhādīnaṁ visese vattabbaṁ natthi kāraṇassa
  bhinnattā. Ekakammunā pana uppattiyaṁ kathaṁ nesaṁ visesoti.
  Kāraṇassa bhinnattāeva. Tantaṁbhavapaṭṭhanābhūtā hi taṇhā
  tantaṁbhavapariyāpannāyatanābhilāsatāya sayaṁ vicittarūpā upanissayabhāvena
  tantaṁbhavanibbattakakammassa vicittabhedataṁ vidahati. Yato tadāhitavisesaṁ taṁ
  tathārūpasamatthatāyogena anekarūpāpannaṁ viya anekaṁ visiṭṭhasabhāvaphalaṁ 2-
  nibbatteti. Na cettha samatthatā samatthabhāvato aññā veditabbā
  kāraṇavisesena āhitavisesassa visiṭṭhaphalanipphādanayogyatāmattato.
  Ayañca ekassapi kammassa anekindriyahetutāvisesayogo yuttito
  āgamato ca parato āgamissati. Apica etasseva kusalacittassa
  soḷasādivipākacittanibbattihetutā vuccati. Lokepi ekasseva

  *  *  *  *  *  *
  Footnote: 1. Ma. kāraṇabhedena bhedadassanavasena. 2. Ma. visiṭṭhasabhāvaṁ phalaṁ.
-------------------------------------------------
[page 028]
  Sālivījassa paripuṇṇāparipuṇṇataṇḍulaphalanibbattihetutā 1- dissateva.
  Kiṁ vā etāya yutticintāya. Yato kammaphalaṁ cakkhādīni kammavipāko
  ca sabbaso buddhānaṁyeva ñāṇassa visayoti.
      [12] Kecīti mahāsaṅghikesu ekacce. Tesu hi vasudhammo
  evaṁ vadati cakkhumhi tejo adhikaṁ sote vāyu ghāne paṭhavī
  javhāya āpo kāye sabbepi samāti. Cakkhādīsu tejādiadhikatā
  nāma tannissayabhūtānaṁ tadadhikatāyāti dassento tejādhikānaṁ
  bhūtānaṁ pasādo cakkhūtiādimāha. Kāyo sabbesanti ko ettha
  viseso nanu tejādiadhikānañca bhūtānaṁ pasādā sabbesaṁyevāti.
  Saccametaṁ. Idampana sabbesanti vacanaṁ samānānanti imamatthaṁ
  dīpeti anuvattamānassa ekadesādikabhāvassa nivāraṇavasena vuttattā.
  Tejādīnañhi paccekaṁ adhikabhāve viya dvinnaṁ tiṇṇaṁ vā adhikabhāvepi
  yathāvuttādhikabhāveneva ekakādivasena labbhamānāya omattatāyapi
  kāyappasādo na hotīti pākaṭoyamattho. Tasmā catunnampi
  bhūtānaṁ samabhāvena kāyappasādo hotīti sabbasaddo idha samabhāvadīpako
  daṭṭhabbo. Tejādīnanti padīpasaṅkhātassa tejassa obhāsarūpena
  vāyussa saddena paṭhaviyā gandhena kheḷasaṅkhātassa udakassa rasenāti
  purimavāde pacchimavāde ca yathāyogaṁ tantaṁbhūtaguṇehi
  anuggayhabhāvato rūpādiggahaṇe upakāritabbatoti attho.
  Ālokādisahakārikāraṇasahitānaṁyeva cakkhādīnaṁ rūpādiavabhāsanasamatthatā vivarassa

  *  *  *  *  *  *
  Footnote: 1. Ma. -taṇḍulātaṇḍulaphalanibbattihetutā.
-------------------------------------------------
[page 029]
  Ca sotaviññāṇupanissayabhāvo guṇoti tesaṁ laddhi. Tejādīnaṁ
  viya pana vivarassa bhūtabhāvābhāvato yathāyogaggahaṇaṁ. Athavā.
  Rūpādayo viya vivarampi bhūtaguṇāti parādhippāye tejassa ālokarūpena
  ākāsasaṅkhātassa vivarassa saddena vāyussa gandhena udakassa rasena
  paṭhaviyā phoṭṭhabbenāti evaṁ yathāyogaṁ tantaṁbhūtaguṇehīti yojanā.
  Rūpādīnaṁ adhikabhāvadassanatoti aggimhi rūpassa pabhassarassa vāyumhi
  saddassa sabhāvena suyyamānassa paṭhaviyā surabhiādino gandhassa āpe
  ca rasassa madhurassāti imesaṁ visesayuttānaṁ dassanato. Rūpādayo
  tesaṁ guṇāti paṭhamavādī āhāti tasseva iccheyyāmātiādinā
  uttaramāha. Imināva upāyena dutiyavādinopi niggaho hotīti.
  Athavā. Rūpādivisesaguṇehi tejāakāsapaṭhavīāpavāyūhi cakkhādīni
  katānīti vadantassa kāraṇadassanavādaṁ 1- uddharitvā taṁ niggahetuṁ
  athāpi vadeyyuntiādi vuttanti daṭṭhabbaṁ. Āsave upalabbhamānopi
  gandho paṭhaviyā āposaṁyuttāya kappāsato visadisāyāti 2-
  na kappāsagandhassa adhikabhāvāpattīti ce. Na anabhibhūtattā.
  Āsave hi udakasaṁyuttā paṭhavī udakena abhibhūtā na kappāsapaṭhavīti
  tassaeva gandhena adhikena bhavitabbaṁ. Uṇahodakasaṁyutto ca aggi
  upalabbhanīyo mahantoti katvā tassa phasso viya vaṇṇopi pabhassaro
  upalabbheyyāti uṇhodakavaṇṇato 3- agginā anabhisambandhassa sītudakassa
  vaṇṇo parihāyetha. Tasmāti etassa ubhayassa abhāvā.

  *  *  *  *  *  *
  Footnote: 1. Ma. kaṇādassa vādaṁ. 2. Sī. visadisatāyāti. 3. Ma. uṇhodake vaṇṇato.
-------------------------------------------------
[page 030]
  Tadabhāvena hi rūpādīnaṁ tejādivisesaguṇatā nivattitā tannivattanena
  tejādīnaṁ guṇedi rūpādīhi anuggayhabhāvatoti idaṁ kāraṇaṁ nivattitanti
  evaṁ paramparāya ubhayābhāvo visesaparikappanappahānassa kāraṇaṁ hotīti
  āha tasmā pahāyetantiādi. Ekakalāpepi rūparasādayo visadisā.
  Ko pana vādo nānākalāpe cakkhādayo bhūtavisesābhāvepīti dassetuṁ
  rūparasādinidassanaṁ vuttaṁ.
      [13] Yadi bhūtaviseso natthi kimpana cakkhādivisesassa
  kāraṇanti taṁ dassetuṁ yaṁ aññamaññassātiādi vuttaṁ. Ekampi
  kammaṁ pañcāyatanikattabhāvapaṭṭhanānipphannaṁ cakkhādivisesahetutāya
  aññamaññassa asādhāraṇanti ca kammavisesoti ca vuttanti daṭṭhabbaṁ.
  Nahetaṁ yena visesena cakkhussa paccayo teneva sotassa hoti
  indriyantarābhāvuppattito. Paṭisandhikkhaṇe mahaggatā cetanā
  kaṭattārūpānaṁ kammapaccayena paccayoti vacanena paṭisandhikkhaṇe
  vijjamānānaṁ sabbesaṁ kaṭattārūpānaṁ ekā cetanā kammapaccayo
  hotīti viññāyati. Nānācetanāya hi tadā indriyuppattiyaṁ
  sati parittena ca mahaggatena ca kammunā nibbattitaṁ kaṭattārūpaṁ
  āpajjeyyāti. Na cekā paṭisandhi anekakammanibbattā hotīti
  siddhamekena kammena anekindriyuppatti hotīti. Anallīno nissayo
  etassāti anallīnanissayo rūpasaddasaṅkhāto visayo. Gandharasānaṁ
  nissayā ghānajivhānaṁ nissaye allīyantīti te nissayavasena allīnā.
-------------------------------------------------
[page 031]
  Phoṭṭhabbaṁ sayaṁ kāyanissayāllīnaṁ bhūtattā 1-.
      Aparo nayo. Cakkhusotāni appattavisayaggāhakāni sāntare
  adhike ca visaye viññāṇuppattihetubhāvato. Sotampi
  sampattavisayaggāhīti keci. Yadi sotaṁ sampattaggāhī cittajo saddo
  sotaviññāṇassa ārammaṇaṁ na siyā na hi bahiddhā cittasamuṭṭhānānaṁ
  uppatti atthi. Pāliyañca avisesena saddārammaṇassa
  sotaviññāṇārammaṇabhāvo vutto. Kiñca disādesavavaṭṭhānañca
  saddassa na siyā attano visayippadesassaeva gahetabbato gandho
  viya. Tasmā yattha uppanno saddo tattheva ṭhito. Sace
  sotapathe āpāthamāgacchati nanu dūre ṭhitehi rajakādisaddā cirena
  suyyantīti. Na dūrāsannānaṁ yathāpākaṭe sadde gahaṇavisesato.
  Yathā hi dūrāsannānaṁ vacanasadde yathāpākaṭe gahaṇavisesato
  ākāravisesānaṁ 2- aggahaṇaṁ gahaṇañca hoti evaṁ rajakādisaddepi āsannassa
  ādito pabhūti yāva avasānā kamena pākaṭībhūte dūrassa ca avasāne
  majjhe vā piṇḍavasena pavattipākaṭībhūte nicchayaggahaṇānaṁ
  sotaviññāṇavīthiyā parato pavattānaṁ visesato lahukaṁ suto cirena sutoti
  adhimāno hoti. So pana saddo yattha uppanno tannissitova
  attano vijjamānakkhaṇe sotassa āpāthamāgacchati. Yadi saddassa
  bhūtaparamparāya samantato pavatti natthi kathaṁ paṭighosuppattīti.
  Dūre ṭhitopi saddo aññattha paṭighosuppattiyā bhājanādicalanassa

  *  *  *  *  *  *
  Footnote: 1. Sī. bhūtattayattā. 2. Sī. akkharavisesānaṁ.
-------------------------------------------------
[page 032]
  Ca ayokanto viya ayocalanassa paccayo hotīti daṭṭhabbaṁ.
      Pubbe lakkhaṇādito vibhāvitampi cakkhuṁ ṭhitaṭṭhānādito vibhāvetuṁ
  cakkhuñcetthātiādi āraddhaṁ. Tattha cakkhuṁ sādhayamānaṁ tiṭṭhatīti
  sambandho. Cakāro byatirekaṭṭho. Tenassa vuccamānameva
  visesaṁ joteti. Etthāti etesu yathāniddiṭṭhesu pañcasu
  upādārūpesu. Sarīrasaṇṭhānuppattideseti etena avasesakaṇhamaṇḍalaṁ
  paṭikkhipati. Snehamiva satta akkhipaṭalāni byāpetvā ṭhitāheva
  attano nissayabhūtāhi catūhi dhātūhi katupakāraṁ tannissiteheva
  āyuvaṇṇādīhi anupālitaparivāritaṁ tisantatirūpasamuṭṭhāpakehi utucittāhārehi
  upatthambhiyamānaṁ tiṭṭhati. Sattākkhipaṭalabyāpanavacaneneva
  cakkhussa anekakalāpagatabhāvaṁ dasseti. Pamāṇato okāsiramattanti
  okāsiramatte padese pavattanato vuttaṁ. Cakkhuviññāṇassa
  vatthubhāvanissayabhāvato āvajjanasampaṭicchanādīnaṁ tadālambanāvasānānaṁ
  dvārabhāvaṁ samavasaraṭṭhānato 1- ca. Tampanetaṁ cakkhu adhiṭṭhānabhedato
  tathāpi paccekaṁ anekakalāpagatabhāvato anekampi samānaṁ
  sāmaññaniddesena āvajjanāya ekattā ekasmiṁ khaṇe ekasseva ca
  kiccakarattā ekaṁ katvā vuttaṁ. Evampi bahūsu katamekasseva 2-
  kiccakarattaṁ. Yaṁ tattha visadaṁ hutvā rūpābhighātārahaṁ taṁ
  viññāṇassa nissayo hotīti gahetabbaṁ phoṭṭhabbaviseso viya
  kāyaviññāṇassa ārammaṇabhāve.

  *  *  *  *  *  *
  Footnote: 1. Sī. samavasaradānato. 2. Ma. kathamekasseva.
-------------------------------------------------
[page 033]
      [14] Manupassatīti makāro padasandhikaro. Athavā. Manūti
  macco. Aṅgulīvedhakaṁ aṅgulīvalayakaṁ. 1- Visamajjhāsayatāya cakkhu
  vammikachiddābhiratasappo viya bilajjhāsayatāya sotaṁ udakabilābhiratakumbhīlo
  viya ākāsajjhāsayatāya ghānaṁ ajaṭākāsābhiratapakkhī viya
  gāmajjhāsayatāya jivhā gāmābhiratakukkuro viya upādinnakajjhāsayatāya
  kāyo āmakasusānābhiratasiṅgālo viya passitabboti dassento
  vammi .pe. Daṭṭhabbāti āha. Visamajjhāsayatā ca cakkhussa
  visamajjhāsayaṁ viya hotīti katvā vuttā. Cakkhumato vā puggalassa
  ajjhāsayavasena cakkhu visamajjhāsayaṁ daṭṭhabbaṁ. Eseva nayo sesesupi.
  Sabbopi ca yathāvutto papañco sotādīsupi yathārahaṁ veditabbo.
      Cakkhumhi cakkhussa vā paṭihananaṁ cakkhupaṭihananaṁ taṁ lakkhaṇaṁ
  etassāti cakkhupaṭihananalakkhaṇaṁ. Paṭihananañcettha yathāvutto
  abhighātova. Visayabhāvo ārammaṇapaccayatā. Kāmaṁ sāeva
  gocaratā tathāpi visayagocarānaṁ ayaṁ viseso. Anaññatthabhāvo
  tabbahulacāritā ca cakkhuviññāṇassa. Visayabhāve cassa yaṁ vattabbaṁ
  taṁ parato āvībhavissati. Yattha pana kāyaviññattiādike.
      [15] Itthiyā bhāvo itthībhāvo itthīti vā bhavati etena cittaṁ
  abhidhānañcāti itthībhāvo taṁ lakkhaṇaṁ etassāti itthībhāvalakkhaṇaṁ.
  Tatoeva itthīti taṁsahitaṁ santānaṁ pakāsentaṁ viya hotīti vuttaṁ
  itthītipakāsanarasanti. Vaṭṭaṁsatā avisadahatthapādāditā ca itthīliṅgaṁ.

  *  *  *  *  *  *
  Footnote: 1. Ma. aṅgulīyakaṁ.
-------------------------------------------------
[page 034]
  Thanamaṁsāvisadatā nimmassudādhitā 1- kesabandhanaṁ vatthaggahaṇañca itthīti
  sañjānanassa paccayabhāvato itthīnimittaṁ. Daharakālepi
  suppakamusalādīhi kīḷā mattikatakkena suttakantanādi ca itthīkuttaṁ
  itthīkiriyāti attho. Avisadaṭṭhānagamanādiko ākāro itthākappo.
  Aparo nayo. Itthīnaṁ muttakaraṇaṁ itthīliṅgaṁ. Sarādhippāyā
  itthīnimittaṁ. Avisadaṭṭhānagamananisajjākhādanabhojanādikaṁ 2- itthīkuttaṁ.
  Itthīsaṇṭhānaṁ itthākappo. Imāni ca itthīliṅgādīni yathāsakaṁ
  kammādinā paccayena uppajjamānānipi yebhuyyena itthindriyasahiteeva
  santāne tantadākārāni hutvā uppajjantīti itthindriyaṁ
  tesaṁ kāraṇanti katvā vuttaṁ itthīliṅganimittakuttākappānaṁ
  karaṇabhāvapaccupaṭṭhānanti. 3- Itthīliṅgādīsueva ca kāraṇabhāvasaṅkhātena
  adhipatibhāvena tassa indriyatā vuttā itthindriyasahite santāne
  itthīliṅgādiākārarūpapaccayānaṁ aññathā anuppādanato itthiggahaṇassa
  ca tesaṁ rūpānaṁ paccayabhāvato. Yasmā pana bhāvadasakepi rūpānaṁ
  itthindriyaṁ na janakaṁ nāpi anupālakaṁ upatthambhakaṁ vā na ca
  aññesaṁ kalāparūpānaṁ tasmā taṁ jīvitindriyaṁ viya sakakalāparūpānaṁ 4-
  āhāro viya vā kalāpantararūpānañca indriyātthiavigatapaccayoti
  pāliyaṁ na vuttaṁ. Yasmā ca paccayantarādhīnāni liṅgādīni
  tasmā yatthassa ādhipaccaṁ taṁsadisesu matacittakatarūpesupi taṁsaṇṭhānatā
  dissati. Esa nayo purisindriyepi. Yampanettha visadisaṁ taṁ

  *  *  *  *  *  *
  Footnote: 1. nimmassudāṭhitā. 2. Ma. -bhojanādikā. 3. Ma. kāraṇa-. 4. sakalāparūpānaṁ.
-------------------------------------------------
[page 035]
  Vuttanayānusārena veditabbaṁ. Tayidaṁ dvayaṁ yasmā ekasmiṁ santāne
  saha na vattati yassa itthindriyaṁ uppajjati tassa purisindriyaṁ
  uppajjatīti notiādivacanato 1- tasmā ubhatobyañjanakassāpi ekasmiṁ
  khaṇe ekameva hotīti veditabbaṁ. Ye pana sarīrekadesavutti
  bhāvarūpanti vadanti tesampi taṁ micchāti dassetuṁ tadubhayampi .pe.
  Byāpakamevāti vatvā yadi evaṁ kāyappasādena saṅkaro siyāti
  āsaṅkaṁ nivattento na ca kāyappasādenāti ādimāha. Tassattho
  yadipi sakalasarīrabyāpitāya kāyappasādena aṭṭhitokāse ṭhitanti
  vattabbataṁ nāpajjati tena pana bhinnanissayattā ṭhitokāse ṭhitantipi
  vattabbataṁ nāpajjatīti. Ayameva cettha nippariyāyakathā.
  Rūparasādayo viyāti etena samānanissayesupi nāma saṅkaro natthi
  lakkhaṇabhedato kimaṅgaṁ pana bhinnanissayasabhāvesūti dasseti.
      Sahajarūpānupālanalakkhaṇanti attanā sahajātarūpānaṁ
  anupālanalakkhaṇaṁ. Jīvitindriyassa ekantakammajattā sahajaggahaṇeneva
  anupāletabbānampi kammajabhāvo siddhoti kammajaggahaṇaṁ na kataṁ.
  Yathāsakaṁ khaṇamattaṭṭhāyinopi kammajarūpassa pavattihetubhāvena taṁ
  anupālakaṁ tasmā sahajarūpānupālanalakkhaṇaṁ. Na hi kammajānaṁ
  kammaṁyeva ṭhitihetu bhavituṁ arahatīti āhārajādīnaṁ āhārādi viya kiṁ
  kāraṇaṁ 2- taṁkhaṇābhāvato. Tesanti sahajarūpānaṁ. Pavattanaṁ yāpanaṁ

  *  *  *  *  *  *
  Footnote: 1. abhi. Yu. 38/152. 2. Ma. kāraṇā.
-------------------------------------------------
[page 036]
  Ṭhapanaṁ ṭhitihetutā. Attanānupālanavasena yāpetabbāni
  pavattetabbāni bhūtāni etassa padaṭṭhānanti yāpetabbabhūtapadaṭṭhānaṁ. 1-
  Anupālanalakkhaṇādimhīti ādisaddena pavattanarasādimeva saṅgaṇhāti.
  Atthikkhaṇeyevāti anupāletabbānaṁ atthikkhaṇeyeva. Asati
  anupāletabbe uppalādimhi kiṁ udakaṁ anupāleyya. Yadi kammajānaṁ
  ṭhitihetumantarena ṭhiti na hoti jīvitindriyassa ko ṭhitihetūti āha
  sayantiādi. Yadi kammajānaṁ ṭhānaṁ jīvitindriyapaṭibaddhaṁ atha kasmā
  sabbakālaṁ na ṭhapetīti āha na bhaṅgatotiādi. Tassa tassa
  anupālanādikassa sādhanato. Taṁ sādhanaṁ ca jīvamānatāvisesassa
  paccayabhāvato. Indriyabaddharūpassa hi matarūpato kammajassa tadanubandhabhūtassa
  ca utusamuṭṭhānādito jīvitindriyakato viseso. Na kevalaṁ
  khaṇaṭṭhitiyāeva pabandhānupacchedassāpi jīvitindriyaṁ kāraṇanti
  daṭṭhabbaṁ. Itarathā āyukkhayato maraṇaṁ na yujjeyyāti.
      [16] Manodhātumanoviññāṇadhātūnaṁ nissayo hadayavatthūti kathametaṁ
  viññātabbanti. Āgamato yuttito ca. Yaṁ rūpaṁ nissāya manodhātu
  ca manoviññāṇadhātu ca pavattanti taṁ rūpaṁ manodhātuyā ca
  manoviññāṇadhātuyā ca taṁsampayuttakānañca dhammānaṁ nissayapaccayena
  paccayoti 2- evamādi āgamo. Yadi evaṁ kasmā rūpakaṇḍe taṁ na
  vuttanti. Tattha avacanaṁ aññakāraṇaṁ. Kimapana tanti.

  *  *  *  *  *  *
  Footnote: 1. Ma. yāpayitabbabhūta. 2. abhi. tikapaṭṭhāna 41/6.
-------------------------------------------------
[page 037]
  Desanābhedo. Yathā hi cakkhuviññāṇādīni ekantato cakkhādinissayāni
  na evaṁ manoviññāṇaṁ ekantena hadayavatthunissayaṁ. Nissitavasena
  ca vatthudukādidesanā pavattā atthi rūpaṁ cakkhuviññāṇassa vatthu
  atthi rūpaṁ na cakkhuviññāṇassa vatthūti 1- ādinā. Yampi ekantato
  hadayavatthunissayaṁ tassa vasena atthi rūpaṁ manoviññāṇassa vatthūti
  ādinā dukādīsu vuccamānesupi na tadanuguṇā ārammaṇadukādayo
  sambhavanti. Na hi atthi rūpaṁ manoviññāṇassārammaṇaṁ atthi rūpaṁ
  na manoviññāṇassārammaṇanti sakkā vattunti. Vatthārammaṇadukā
  bhinnagatikā siyunti ekarasā desanā na bhaveyya. Ekarasañca
  desanaṁ desetuṁ idha satthu ajjhāsayo. Tasmā tattha hadayavatthu na
  vuttaṁ na labbhamānattāti daṭṭhabbaṁ. Yutti pana evaṁ veditabbā.
  Nipphannupādāyarūpanissayaṁ dhātudvayaṁ pañcavokārabhave. Tattha
  rūpāyatanādīnaṁ ojāya ca indriyabaddhato bahipi pavattidassanato na
  tannissayatā yujjati. Itthīpurisindriyānampi tadubhayarahitepi santāne
  dhātudvayassa dassanato na tannissayatā yujjati. Jīvitindriyassāpi
  aññaṁ kiccaṁ vijjatīti na tannissayatā yujjatievāti parisesato
  hadayavatthu tesaṁ nissayoti viññāyati. Sakkā hi vattuṁ
  nipphannaupādāyarūpanissayaṁ dhātudvayaṁ pañcavokārabhave rūpapaṭibaddhavuttibhāvato
  yaṁ yaṁ hi rūpapaṭibaddhavutti taṁ taṁ nipphannaupādāyarūpanissayaṁ diṭṭhaṁ 2-

  *  *  *  *  *  *
  Footnote: 1. abhi. saṁ. 34/187. 2. Sī. niddiṭṭhaṁ.
-------------------------------------------------
[page 038]
  Yathā cakkhuviññāṇadhātūti. Pañcavokārabhaveti ca visesanaṁ
  manoviññāṇadhātuvasena kataṁ. Manodhātu pana catuvokārabhave nattheva.
  Nanu ca indriyanissayatāyapi sādhanato viruddho hetu āpajjatīti.
  Na diṭṭhabādhanato. Diṭṭhañhetaṁ cakkhuviññāṇassa viya dhātudvayassa
  vatthuno mandatikkhādiananuvidhānaṁ. Tathā hissa pāliyaṁ indriyapaccayatā
  na vuttā. Tena tadanuvidhānasaṅkhātā indriyanissayatā bādhiyati.
  Hotu dhātudvayanissayo hadayavatthu upādāyarūpaṁ ca etampana
  kammasamuṭṭhānaṁ paṭiniyatakiccaṁ hadayappadese ṭhitamevāti kathaṁ viññāyatīti.
  Vuccate. Vatthurūpabhāvato kammasamuṭṭhānaṁ cakkhu viya tatoeva
  paṭiniyatakiccaṁ. Vatthurūpabhāvatoti ca viññāṇassa nissayabhāvatoti
  attho. Aṭṭhikatvā manasikatvā sabbaṁ cetaso 1- samannāharitvā kiñci
  cintentassa hadayassa khijjanato tatthetamavaṭṭhitanti viññāyati.
  Tāsaṁyeva dhātūnanti manodhātumanoviññāṇadhātūnaṁyeva. Nissayabhāvato
  upari āropetvā vahantaṁ viya paccupatiṭṭhatīti ubbāhanapaccupaṭṭhānaṁ. 2-
  Sesaṁ heṭṭhā vuttanayameva.
      Abhikkamo ādi yesaṁ te abhikkamādī. Ādisaddena
  paṭikkamasammiñjanapasāraṇaukkhepanāvakkhepanādikā sabbā kiriyā pariggayhati
  tesaṁ abhikkamādīnaṁ pavattakaṁ cittaṁ samuṭṭhānaṁ yassā sā
  abhikkamādippavattakacittasamuṭṭhānā vāyodhātu tassā yaṁ
  sahajarūpakāyassa thambhanasandhāraṇacalanasaṅkhātaṁ kiccaṁ tassa

  *  *  *  *  *  *
  Footnote: 1. Ma. aṭṭhiṁ katvā manasikatvā sabbacetaso. 2. Ma. ubbahanapaccupaṭṭhānaṁ.
-------------------------------------------------
[page 039]
  Sahakārikāraṇabhūto ākāraviseso kāyaviññatti nāmāti dassento āha
  abhikkamādi .pe. Kāyaviññattīti. Kassa pana ākāravikāroti.
  Sāmatthiyato vāyodhātuadhikānaṁ cittajamahābhūtānaṁ. Kintaṁ sāmatthiyaṁ.
  Cittajatā upādāyarūpatā ca. Athavā. Vāyodhātuyā
  ākāravikāro sahaja- .pe. Paccayoti sambandhitabbaṁ. Yadi evaṁ
  viññattiyā upādāyarūpabhāvo na yujjati. Na hi upādāyarūpaṁ
  ekabhūtasannissayaṁ atthi catunnaṁ mahābhūtānaṁ upādāyarūpanti 1- hi
  vuttaṁ. Nāyaṁ doso catunnaṁ vikāro catūsu ekassāpi hoti
  catusādhāraṇadhanaṁ viya. Vāyodhātuadhikatāya ca kalāpassa
  vāyodhātuyāti vacanaṁ na virujjhati. Evaṁ adhikatā ca sāmatthiyato na
  pamāṇato. Aññathā hi avinibbhogavuttitā na yujjeyya.
  Vāyodhātuyāevāti keci. Tesaṁ matena viññattiyā upādāyarūpatā
  duruppādā 2-. Na hi ekassa vikāro catunnaṁ hoti.
  Sā panāyaṁ hatthacalanādīsu phandamānavaṇṇaggahaṇānantaramaviññāyamānantarena
  manodvārajavanena gayhati. Phandamāṇavaṇṇavinimutto
  koci vikāro atthi. Tassa ca taggahaṇānantaraṁ gahaṇaṁ hotīti
  kathametaṁ viññāyatīti. Adhippāyaggahaṇato. Na hi viññattivikārarahitesu
  rukkhacalanādīsu idamesa kāreti maññeti adhippāyaggahaṇaṁ
  diṭṭhaṁ hatthacalanādīsu pana diṭṭhaṁ tasmā

  *  *  *  *  *  *
  Footnote: 1. abhi. saṁ. 34/180. 2. Ma. durupapādā. Sī. durupapadā.
-------------------------------------------------
[page 040]
  Phandamānavaṇṇavinimutto koci vikāro atthi adhippāyassa ñāpakoti
  viññāyati. Ñāpako ca hetu ñāpetabbamatthaṁ sayaṁ gahitoeva
  ñāpeti na vijjamānatāmattenāti vaṇṇaggahaṇānantaraṁ
  vikāraggahaṇampi anumānato viññāyati. Tathāhi vadanti
        visayattaṁ anāpannā saddā nevatthabodhakā
        na sattā mattato atthe te aññātā pakāsakāti.
  Yadi vikāraggahaṇameva kāraṇaṁ adhippāyaggahaṇassa tasmā 1-
  aggahitasaṅketānaṁ adhippāyaggahaṇaṁ na hotīti. Na kevalaṁ vikāraggahaṇameva
  adhippāyaggahaṇassa kāraṇaṁ athakho purimasiddhasambandhaggahaṇañca
  imassa upanissayoti daṭṭhabbaṁ. Thambhanasandhāraṇacalanāniviññattivikārasahitāya
  vāyodhātuyā hontīti vuttaṁ. Kiṁ sabbāva vāyodhātū
  sabbāni tāni karontīti. Nayidamevaṁ sattamajavanasambhūtā hi vāyodhātu
  purimajavanasambhūtā vāyodhātuyo upatthambhakapaccaye labhitvā
  desantaruppattihetubhāvena calayati cittajarūpaṁ na itarā. Itarā pana
  santhambhanasandhāraṇamattaṁ karontiyo tassā upakārāya honti
  desantaruppattieva calananti nimitte ca kattubhāvo samāropitoti daṭṭhabbaṁ.
  Aññathā dhammānaṁ abyāpāratā khaṇikatā ca na siyā. Sattahi
  yugehi ākaḍḍhitabbasakaṭamettha aṭṭhakathāyaṁ nidassitaṁ. Cittajarūpe pana
  calante sambandhatāya 2- utukammāhārajarūpampi calati nadīsote
  pakkhittasukkhagomayapiṇḍaṁ viya phandamānavaṇṇaggahaṇānantaraṁ

  *  *  *  *  *  *
  Footnote: 1. Ma. kasmā. 2. taṁsambandhatāYu.
-------------------------------------------------
[page 041]
  Viññattiggahaṇassa vuttattā. Kiṁ calanakarāeva vāyodhātu
  viññattivakārasahitāti. Nayidamevaṁ tathā calayitumasakkuṇantiyopi
  thambhanasandhāraṇamattakarā paṭhamajavanādisambhūtāpi vāyodhātū
  viññattivikārasahitāevāti gahetabbaṁ. Yena disābhāgenāyaṁ abhikkamādiṁ
  pavattetukāmo tadabhimukhavikārasabbhāvato adhippāyasahabhāvī hi vikāro
  viññatti. Evañca katvā manodvārāvajjanassāpi viññattisamuṭṭhāpakavacanaṁ
  suṭṭhu yujjati. Yathāvuttavikāraggahaṇamukhena taṁsamaṅgino adhippāyo viññāyatīti
  vuttaṁ adhippāyappakāsanarasāti. Kāyavipphandanassa hetubhūtāya vāyodhātuyā
  vikārabhāvato pariyāyena viññatti kāyavipphandanahetubhāvapaccupaṭṭhānā
  vuttā. Cittasamuṭṭhānavāyodhātupadaṭṭhānāti ca vāyodhātuyā
  kiccādhikatāya vuttaṁ. Kāyavipphandanena adhippāyaviññāpanahetuttāti
  kāyavipphandanena karaṇabhūtena adhippāyassa viññāpanahetubhāvato
  kāyaviññattīti vuccatīti sambandho. Ayañhettha attho. Viññāpetīti
  viññatti. Kiṁ viññāpeti. Adhippāyaṁ. Kena. Kāyena.
  Kīdisena. Vipphandamānenāti. Dutiyanaye pana yathāvuttena kāyena
  viññāyatīti kāyaviññatti. Sesaṁ vuttanayameva.
      Atthāvabodhanasamattho vacīviseso vacībhedo. Tena
  vāyuvanappatinadīghosādiṁ nivatteti tassa pavattakaṁ cittaṁ samuṭṭhānaṁ yassā sā
  vacībhedappavattakacittasamuṭṭhānā paṭhavīdhātu. Tassā yaṁ
  upādinnasaṅkhātassa akkharuppattiṭṭhānassa ghaṭṭanasaññitaṁ kiccaṁ tassa
-------------------------------------------------
[page 042]
  Sahakārikāraṇabhūto ākāraviseso vacīviññatti nāmāti dassento āha
  vacībheda .pe. Vacīviññattīti. Idāni kassa pana ākāravikarotiādi
  kāyaviññattiyaṁ vuttanayeneva veditabbaṁ. Ayampana viseso.
  Yathā tattha phandamānavaṇṇaggahaṇānantaranti vuttaṁ evamidha
  suyyamānasaddasavanānantaranti yojetabbaṁ. Idha ca thambhanādīnaṁ abhāvato
  sattajavanasambhūtāti ādi nayo na labbhati. Ghaṭṭanena hi saddhiṁ saddo
  uppajjati. Ghaṭṭanañca paṭhamajavanādīsupi labbhateva. Ghaṭṭanaṁ
  paccayavasena bhūtakalāpānaṁ aññamaññaṁ āsannataruppādo calanaṁ ekassāpi
  desantaruppādaparamparatāti ayametesaṁ viseso. Yathā ca vāyodhātuyā
  calanaṁ kiccaṁ evaṁ paṭhavīdhātuyā ghaṭṭanaṁ. Tenevāha paṭhavīdhātuyā
  upādinnaghaṭṭanassa paccayoti. Sesaṁ vuttanayameva. Yathā hīti ādi
  kāyavacīviññattīnaṁ anumānavasena gahetabbabhāvavibhāvanaṁ. Yathā hi
  ussāpetvā baddhagosīsādirūpāni disvā tadanantarappavattāya
  aviññāyamānantarāya manodvāravīthiyā gosīsādīnaṁ
  udakasahacārippakārasaññāṇākāraṁ gahetvā udakaggahaṇaṁ hoti evaṁ
  vipphandamānasamuccāriyamānavaṇṇasadde gahetvā tadanantaraṁ pavattāya
  aviññāyamānantarāya manodvāravīthiyā purimasiddhasambandhaggahaṇupanissayasahitāya
  sādhippāyavikāraggahaṇaṁ hoti.
      [17] Rūpāni paricchindati sayaṁ vā tehi paricchijjati rūpānaṁ
  vā paricchedamattaṁ rūpaparicchedo taṁ lakkhaṇaṁ etissāti
-------------------------------------------------
[page 043]
  Rūpaparicchedalakkhaṇā. Ayañhi ākāsadhātu tantaṁ rūpakalāpaṁ
  paricchindantī viya hoti. Tenāha rūpapariyantappakāsanarasāti. Atthato
  pana yasmā rūpānaṁ paricchedamattaṁ hutvā gayhati tasmā vuttaṁ
  rūpamariyādapaccupaṭṭhānāti. Yasmiṁ kalāpe bhūtānaṁ paricchedo
  teheva asamphuṭṭhabhāvapaccupaṭṭhānā. Vijjamānepi hi
  kalāpantarabhūtānaṁ kalāpantarabhūtasamphuṭṭhabhāve tantaṁbhūtavivittatā rūpapariyanto
  ākāsoti yesaṁ so paricchedo tehi so asamphuṭṭhova. Aññathā
  paricchinnatā na siyā tesaṁ bhūtānaṁ byāpibhāvāpattito. Abyāpitā
  hi asamphuṭṭhatā. Tenāha bhagavā asamphuṭṭhaṁ catūhi mahābhūtehīti 1-.
  Kaṇṇacchiddamukhavivarādivasena ca chiddavivarabhāvapaccupaṭṭhānā vā.
  Yesaṁ rūpānaṁ paricchedo tattheva tesaṁ paricchedabhāve na labbhatīti vuttaṁ
  paricchinnarūpapadaṭṭhānāti. Yāya paricchinnesūti ādinā ākāsadhātuyā
  tantaṁkalāpānaṁ kalāpantarehi asaṅkarakāraṇattaṁ dasseti.
      Adandhatāti agarutā. Vinodanaṁ vikkhipanaṁ apanayananti attho.
  Athaddhatāti akathinatā. Attano mudubhāveneva sabbakiriyāsu avirodhitā.
  Mudu hi katthaci na virujjhati. Tīsupi ṭhānesu paṭipakkhe akāro
  dandhatādihetūnaṁ paṭipakkhasamuṭṭhānattā lahutādīnanti keci. Apare
  pana sattā paṭisedheti vadanti. Sarīrena kattabbakiriyānaṁ
  anukulatāsaṅkhātakammaññabhāvo lakkhaṇaṁ etissāti

  *  *  *  *  *  *
  Footnote: 1. abhi. saṁ. 34/216.
-------------------------------------------------
[page 044]
  Sarīrakiriyānukulakammaññabhāvalakkhaṇā. Akammaññaṁ dubbalaṁ nāma hotīti kammaññatā
  adubbalabhāvapaccupaṭṭhānā vuttā. Lahutādīnaṁ aññamaññāvijahanena
  duviññeyyanānattatā vuttāti tantaṁvikārādhikarūpehi
  tannānattappakāsanatthaṁ evaṁ santepīti vuttaṁ. Dhātukkhobho
  vātapittasemhapakopo rasādidhātūnaṁ vā vikārāvatthā. Dvidhā vuttopi
  atthato paṭhavīādidhātūnaṁyeva vikāroti daṭṭhabbo. Paṭipakkhapaccayā
  sappāyautuāhārā vikkhittacittatā. Te ca tantaṁvikārassa
  visesapaccayabhāvato vuttā. Avisesena pana sabbe sabbesaṁ paccayā.
  Yato nesaṁ aññamaññāvijahanaṁ. Iddhivaḷañkhanādīsu viya vasavattanaṁ
  maddavappakāro. Suparimadditacammasuvaṇṇaggahaṇañcettha
  mudukammaññasadisarūpanidassanamatthaṁ. Na taṁ idha adhippetaṁ
  mudutākammaññatāsambhavato. Na hi anindriyabaddharūpasantāne lahutādīni
  sambhavanti. Indriyabaddhepi rūpabhāve na santi
  dandhattakarādidhātukkhobhābhāvato. Sati hi tādise dhātukkhobhe
  tappaṭipakkhapaccayasamuṭṭhānāhi lahutādīhi bhavitabbanti keci. Taṁ akāraṇaṁ.
  Na hi vūpasametabbapaccanīkāpekkho tabbirodhidhammasamuppādo. Tathā
  sati sahetukakiriyacittuppādesu kāyalahutādīnaṁ abhāvoeva siyā.
  Kasmā pana kammajarūpesu lahutādayo na hontīti.
  Paccuppannapaccayāpekkhattā aññathā sabbadā bhāvīhi lahutādīhi bhavitabbaṁ
  siyāti.
-------------------------------------------------
[page 045]
      [18] Ādi cayo īsaṁ vā cayoti ācayo yathāpaccayaṁ
  tato tato āgatassa viya cayoti vā ācayo tadubhayaṁ ekajjhaṁ
  gahetvā ācayo lakkhaṇaṁ etassāti ācayalakkhaṇo. Rūpassa
  upacayo paṭhamuppādo vaḍḍhi ca upaññattaṁ upasittantiādīsu
  viya upasaddassa paṭhamuparimatthassa 1- nidassanato. Pubbantatoti
  pubbakoṭṭhāsato anāgatabhāgatoti attho. Uppajjamāne rūpadhamme
  uppādo anāgatakkhaṇato ummujjāpento viya hotīti vuttaṁ
  ummujjāpanarasoti. Tathā so ime rūpadhammāti niyyātento
  viya gayhatīti āha niyyātanapaccupaṭṭhānoti.
  Paripuṇṇabhāvapaccupaṭṭhānatā upari cayo upacayoti imassa atthassa vasena
  veditabbā. Pavattilakkhaṇāti rūpānaṁ pavattananti lakkhitabbā.
  Anuppabandhanarasāti pubbāparavasena anubandhanakiccā. Tatoeva
  anupacchedanavasena gahetabbato anupacchedanapaccupaṭṭhānā. Ubhayampīti
  upacayo santatīti ubhayampi. Jātirūpasseva 2- adhivacanaṁ. Yadi evaṁ
  kasmā vibhajja vuttāti āha ākāranānattatoti. Jātirūpassa
  pavattiākārabhedatoti attho. Veneyyavasena vibhajja kathane kāraṇaṁ
  parato āvībhavissati. Kathampanetaṁ viññātabbaṁ. Pavattiākāranānattato.
  Jātirūpassa bhedo na sabhāvato niddesatoti dassento
  yasmā panātiādimāha. Tattha yo āyatanānanti yo
  aḍḍhekādasannaṁ rūpāyatanānaṁ ādicayattā ācayoti vutto. Soeva

  *  *  *  *  *  *
  Footnote: 1. Ma. paṭhamūpariatthassa. 2. Ma. jātirūpassevāti rūpappādasseva.
-------------------------------------------------
[page 046]
  Upacayo paṭhamuppādabhāvato upasaddo paṭhamaṭṭhoti katvā.
  Yo pana tattheva uppajjamānaṁ uparicayattā upacayo sāeva
  santati anuppabandhavasena uppattibhāvato. Athavā. Yo āyatanānaṁ
  ācayo 1- paṭhamabhāvena upalakkhito upapādo so pana tattheva
  uppajjamānānaṁ uparicayattā upacayo vuḍḍhīti attho. Upacayo
  vuḍḍhibhāvena upalakkhito uppādo sāeva santati pabandhākārena
  uppattibhāvato. Tenāha aṭṭhakathāyampīti ādi. Tattha evaṁ
  kiṁ kathitanti yo āyatanānaṁ ācayotiādinā niddesena kiṁ atthajātaṁ
  kathitaṁ hoti. Āyatanena ācayo kathito. Ācayupacayasantatiyo hi
  nibbattibhāvena ācayoevāti āyatanehi ācayādīnaṁ pakāsitattā
  tehi ācayo kathito. Āyatanānaṁ ācayādivacaneneva ācayasabhāvāni
  uppādadhammāni āyatanānīti ācayena tampi kathitaṁ 2- āyatanaṁ kathitaṁ.
  Lakkhaṇañhi uppādo na rūparūpanti. Rūpaparipāko rūpadhammānaṁ
  jiṇṇatā. Upanayanarasāti bhaṅgupanayanakiccā. Sabhāvānapagamepīti
  kakkhaḷatādisabhāvassa avigamepi. Ṭhitikkhaṇe hi jarā na ca tadā
  dhammo sabhāvaṁ vijahati nāma. Navabhāvo upapādāvatthā tassa
  apagamabhāvena gayhatīti āha navabhāvāpagamapaccupaṭṭhānāti.
  Arūpadhammānanti idaṁ tesaṁ jarāya suṭṭhu paṭicchannatāya vuttaṁ.
  Rūpadhammānampi hi khaṇikajarā paṭicchannāeva yā avīcijarātipi vuccati.
  Esa vikāroti khaṇḍiccādivikāramāha. So hi arūpadhammesu na

  *  *  *  *  *  *
  Footnote: 1. Sī. ādicayo. 2. Ma. taṁpakatitaṁ.
-------------------------------------------------
[page 047]
  Labbhati. Yā avīcijarā nāma tassāpi esa vikāropi natthīti
  sambandhitabbaṁ. Natthi etissā jarāya vīcīti avīci jarā. Navabhāvato
  duviññeyyantarajarāti attho. Parito sabbaso bhijjananti lakkhitabbāti
  paribhedalakkhaṇā. Niccaṁ nāma dhuvaṁ. Rūpampana khaṇabhaṅgitāya
  yena bhaṅgena na niccanti aniccaṁ so aniccassa bhāvoti aniccatā.
  Sā pana yasmā ṭhitipattarūpaṁ vināsabhāvena saṁsīdantī viya hotīti
  vuttaṁ saṁsīdanarasāti. Yasmā ca sā rūpadhammānaṁ bhaṅgabhāvato
  khayavayākāreneva gayhati tasmā vuttaṁ khayavayapaccupaṭṭhānāti.
      [19] Ojālakkhaṇoti ettha aṅgamaṅgānusārino rasassa sāro
  upatthambhabalakaro bhūtanissito eko viseso ojā. Kavaḷaṁ
  kariyatīti kavaḷīkāro. Āhariyatīti āhāro kabalaṁ katvā
  ajjhohariyatīti attho. Idampana savatthukaṁ ojaṁ dassetuṁ
  vuttaṁ. Bāhiraṁ āhārapaccayaṁ labhitvāeva ajjhattikāhāro rūpaṁ
  uppādeti. So pana rūpaṁ āharatīti āhāro. Tenāha
  rūpāharaṇarasoti. Tatoeva ojaṭṭhamakarūpuppādanena imassa kāyassa
  upatthambhanapaccupaṭṭhāno. Ojāya rūpāharaṇakiccaṁ bāhirādhīnanti āha
  āharitabbavatthupadaṭṭhānoti.
      Balarūpantiādīsu imasmiṁ kāye balaṁ nāma atthi sambhavo
  nāma atthi rogo nāma atthi jāti sañjātīti 1- vacanato jāti

  *  *  *  *  *  *
  Footnote: 1. saṁ. nidāna. 16/3.
-------------------------------------------------
[page 048]
  Nāma atthi tehipi catūhi mahābhūtehi vinā abhāvato upādāyarūpehi
  bhavitabbanti adhippāyo. Ekaccānanti abhayagirivāsīnaṁ.
  Paṭikkhittanti ettha evaṁ paṭikkhepo veditabbo. Middharūpameva
  na hoti nīvaraṇesu desitattā. Yassa hi nīvaraṇesu desanā taṁ
  na rūpaṁ diṭṭhaṁ 1- yathā kāmacchando. Siyā panetaṁ duvidhaṁ middhaṁ rūpaṁ
  arūpañcāti. Tattha yaṁ arūpaṁ taṁ nīvaraṇesu desitaṁ na rūpanti.
  Tanna visesavacanābhāvato. Na hi visesetvā middhaṁ nīvaraṇesu
  desitaṁ tasmā middhassa duvidhataṁ parikappetvāpi na sakkā
  nīvaraṇabhāvaṁ nivattetuṁ. Sakkā hi vattuṁ yantaṁ arūpato aññaṁ middhaṁ
  parikappitaṁ tampi nīvaraṇaṁ middhasabhāvattā itaraṁ middhaṁ viyāti.
  Bhavatu nīvaraṇaṁ ko virodhoti ce. Nīvaraṇañca pahātabbaṁ pañca nīvaraṇe
  pahāya addhā munīsi sambuddho natthi nīvaraṇā tavāti 2- vacanato.
  Appahātabbañca rūpaṁ katame dhammā neva dassanena na bhāvanāya
  pahātabbā catūsu bhūmīsu kusalaṁ catūsu bhūmīsu vipāko tīsu bhūmīsu
  kiriyābyākataṁ rūpañca nibbānañca ime dhammā neva dassanena na
  bhāvanāya pahātabbāti 3- vacanato. Na cettha tadārammaṇakilesappahānaṁ
  adhippetaṁ rūpaṁ bhikkhave na tumhākaṁ taṁ pajahathāti 4- ādīsu viya
  kāmacchandādīnaṁ tathā pahānassa anadhippetattā. Tasmā na middhaṁ
  rūpaṁ. Yadi middhassa rūpabhāvaṁ na sampaṭicchatha kathaṁ bhagavato niddā.

  *  *  *  *  *  *
  Footnote: 1. Ma. ayaṁ pāṭho natthi. 2. khu. su. 25/354. 3. abhi. saṁ. 34/346.
  4. saṁ. khandhavāra. 17/30.
-------------------------------------------------
[page 049]
  Middhañhi niddā capalāyikātiādinā vibhaṅge vibhattattā niddāti.
  Na middhaṁ niddā niddāhetubhāvato pana taṁ niddāti vibhattaṁ yathā
  atthīliṅgādi. Evampi niddāhetuno middassa abhāvato kathaṁ
  bhagavato niddāti. Niddā bhagavato sarīragilāniyā na middhena.
  Sā ca natthīti na sakkā vattuṁ piṭṭhi me āgilāyati tamahaṁ
  āyamissāmīti 1- vacanato. Na cettha evamavadhāraṇaṁ middhameva
  niddāhetūti middhahetueva 2- middhantievamavadhāraṇā tasmā aññopi
  atthi niddāhetu. Ko pana soti. Sarīragilāniyā. Tena vuttaṁ
  niddā bhagavato sarīragilāniyā na middhenāti. Niddā ca bhagavato
  natthīti na sakkā vattuṁ abhijānāmi kho panāhaṁ aggivessana
  .pe. Divā supitāti 3- vacanato. Itopi na middhaṁ rūpaṁ
  sampayogavacanato. Vuttañhi thīnamiddhanīvaraṇaṁ avijjānīvaraṇena nīvaraṇañceva
  nīvaraṇasampayuttañcātiādi 4-. Na cettha yathālābhabhavanaṁ sakkā
  paccetuṁ sakkharakathalikampi macchagumbampi carantampi tiṭṭhantampītiādi
  viya appasiddhatāya rūpabhāvassa siddhe hi tassa rūpabhāve sambhavato
  yathālābhapaccayo yujjeyyāti. Itopi na rūpaṁ middhaṁ āruppesu
  uppajjanato. Vuttampi cetaṁ nīvaraṇaṁ dhammaṁ paṭicca nīvaraṇo
  dhammo uppajjati napurejātapaccayāti 5-. Imassa vibhaṅge āruppe
  kāmacchandanīvaraṇaṁ paṭicca thīnamiddhanīvaraṇaṁ uddhaccanīvaraṇaṁ avijjānīvaraṇaṁ

  *  *  *  *  *  *
  Footnote: 1. dī. pā. 11/217. 2. Ma. niddāhetueva. 3. Ma. mū. 12/304. 4. abhi.
  saṁ. 34/304. 5. abhi. dukapaṭṭhāna. 42/271.
-------------------------------------------------
[page 050]
  Uppajjatīti vitthāro. Tasmā na middhaṁ rūpanti yaṁ
  aṭṭhakathāsu paṭikkhittaṁ taṁ supaṭikkhittameva. Itaresūti balarūpādīsu.
  Kammasamuṭṭhānassapi rogassa visabhāgapaccayasamuppanno dhātukkhobho
  āsannakāraṇaṁ pageva itarassa. So ca atthato rūpadhammānaṁ
  vikārāvatthā ṭhitibhaṅgakkhaṇesueva siyāti vuttaṁ rogarūpaṁ
  jaratāaniccatāgahaṇena gahitamevāti. Upacayasantatiggahaṇena gahitamevāti
  tabbinimuttassa rūpuppādassa abhāvato uppādāvatthāya ca aññā
  jāti nāma nattheva. Sambhavo kāmadhātuyaṁ ekacciyasattānaṁ
  indriyaparipākapaccayo āpodhātuyā pavattiākāravisesoti āha sambhavarūpaṁ
  āpodhātuggahaṇena gahitamevāti. Kāyabalaṁ nāma atthato vāyodhātuyā
  pavattiākāraviseso tassā vipphārabhāvato. Yato naṁ pāṇabalanti
  vadanti. Tenāha balarūpaṁ vāyodhātuggahaṇena gahitamevāti.
  Kasmā pana nesaṁ ayathākkamato paṭikkhepo katoti. Visuṁ natthīti
  katvā anupalabbhamānattā anādaradassanatthaṁ middhapaṭikkhepo vā
  mahāpañcoti 1- paṭhamaṁ kato. Tadanusārena paṭilomanayena itaresampi
  abhāvo vuttoti veditabbaṁ. Itīti idaṁ aṭṭhavīsatividhanti iminā
  sambandhitabbaṁ iminā vuttakkamena aṭṭhavīsatividhaṁ hotīti. So ca
  kho pāliyaṁ āgatanayenevāti anūnatā veditabbā. Anadhikabhāvo pana
  dassitoeva.
      [20] Sampayuttadhammarāsi hinoti etena patiṭṭhahatīti hetu

  *  *  *  *  *  *
  Footnote: 1. Sī. mahāpapañcoti. Ma. mahāpañhoti.
-------------------------------------------------
[page 051]
  Mūlaṭṭhena lobhādiko alobhādiko ca tādiso hetu na hotīti
  nahetu. Nāssa hetu atthīti ahetukaṁ. Sahetukapaṭiyogibhāvato hetunā
  saha na uppajjatīti attho. Ahetukameva hetunā vippayuttatāya
  hetuvippayuttaṁ. Dhammanānattābhāvepi hi saddatthanānattena veneyyavasena
  dukantaradesanā hotīti dukapadavasena cetaṁ vuttaṁ. Paccayādhīnavuttitāya
  saha paccayenāti sappaccayaṁ. Attano paccayehi loke niyuttaṁ
  viditanti vā lokiyaṁ. Ā bhavaggaṁ ā gotrabhuṁ vā savantīti
  āsavā. Saha āsavehīti sāsavaṁ. Āsavehi ālambitabbanti
  attho. Ādisaddena saṁyojaniyaṁ oghaniyaṁ yoganiyaṁ nīvaraṇiyaṁ
  saṅkilesikaṁ parāmaṭṭhaṁ acetasikaṁ cittavippayuttaṁ na rūpāvacaraṁ na arūpāvacaraṁ
  na apariyāpannaṁ aniyataṁ aniyyānikaṁ aniccanti evamādīnaṁ saṅgaho
  daṭṭhabbo. Āhito ahaṁ māno etthāti attā attabhāvo.
  Taṁ attānaṁ adhikicca uddissa pavattā ajjhattā indriyabaddhādhammā
  tesu bhavaṁ ajjhattikaṁ cakkhādi. Aṭṭhakathāyampana vuttanayena
  ajjhattameva ajjhattikaṁ yathā venayikoti imamatthaṁ sandhāya vuttaṁ
  attabhāvaṁ adhikicca pavattattā ajjhattikanti. Sesaṁ tevīsatividhaṁ.
  Tato bāhirattāti idaṁ ajjhattikalakkhaṇābhāvato vuttaṁ.
  Ghaṭṭanavasenāti visayi visayo ca hutvā saṅghaṭṭanavasena. Sesaṁ soḷasavidhaṁ.
  Viparītattāti ghaṭṭanavasena aggahetabbato. Duppaṭivijjhasabhāvattāti
  sukhumabhāvena duviññeyyasabhāvattā. Ñāṇassa āsanne na hotīti
-------------------------------------------------
[page 052]
  Dūre. Terasa hadayavatthupariyosānāni. Sabhāvenevāti rūpassa paricchedo
  rūpassa vikāro rūpassa upacayoti ādinā aggahetvā attano
  sabhāveneva kakkhaḷattādinā ñāṇena paricchijja gahetabbato. Sesaṁ
  dasavidhaṁ. Tabbiparītatāyāti sabhāvena apariggahetabbato. Sotādīnampi
  cakkhuno viya pasannasabhāvattāeva yathāsakavisayaṁ gahaṇapaccayatāti 1-
  dassento āha cakkhādi .pe. Pasādarūpanti. Viparītattāti
  tabbidūrasabhāvattā. Adhipatiyaṭṭhenāti ettha cakkhādīnantāva pañcannaṁ
  cakkhuviññāṇādīsu adhipateyyaṁ tesaṁ paṭumandabhāvānuvattanato.
  Itthīpurisindriyadvayassa sakicce jīvitindriyassa sahajarūpānupālane tadubhayaṁ
  heṭṭhā vuttameva. Upādinnattāti gahitattā. Kammanibbattañhi
  mametaṁ phalanti kammunā gahitaṁ viya hoti appaṭikkhepato.
      Sanidassanakammajādīnaṁ tikānanti sanidassanattikassa kammajāditikānañca.
  Oḷāriketi dvādasavidhe oḷārikarūpe. Rūpanti
  rūpāyatanaṁ. Daṭṭhabbabhāvasaṅkhātena saha nidassanenāti sanidassanaṁ.
  Paṭihananabhāvasaṅkhātena saha paṭighenāti sappaṭighaṁ. Sanidassanañca
  taṁ sappaṭighañcāti sanidassanasappaṭighaṁ. Tattha yassa daṭṭhabbabhāvo
  atthi taṁ sanidassanaṁ. Cakkhuviññāṇagocarabhāvova daṭṭhabbabhāvo.
  Tassa rūpāyatanato anaññattepi aññehi dhammehi rūpāyatanaṁ visesetuṁ
  aññaṁ viya katvā vuttaṁ saha nidassanena sanidassananti.
  Dhammasabhāvasāmaññena 2- hi ekībhūtesu dhammesu yo nānattakaro viseso

  *  *  *  *  *  *
  Footnote: 1. Ma. yathāsakaṁ visayaggahaṇapaccayatāti. 2. Ma. dhammabhāvasāmaññena.
-------------------------------------------------
[page 053]
  So añño viya katvā upacarituṁ yutto. Evañhi atthavisesāvabodho
  hotīti. Yo sayaṁ nissayavasena ca sampattānaṁ asampattānañca
  paṭimukhabhāvo aññamaññaṁ patanaṁ so paṭihananabhāvo yena
  byāpārādivikārapaccayantarasahitesu cakkhādīnaṁ visayesu vikārassuppatti. 1-
  Sesaṁ ekādasavidhaṁ oḷārikaṁ rūpaṁ. Tañhi sanidassanattābhāvato
  anidassanaṁ vuttanayeneva sappaṭighaṁ ubhayapaṭikkhepena anidassanāppaṭighaṁ.
  Kammato jātanti ettha yaṁ ekantakammasamuṭṭhānaṁ
  aṭṭhindriyāni hadayañcāti navavidhaṁ rūpaṁ yañca navavidhe catusamuṭṭhāne
  kammasamuṭṭhānaṁ navavidhameva rūpanti evaṁ aṭṭhārasavidhampi kammato
  uppajjanato kammajaṁ. Yañhi jātañca yañca jāyati yañca jāyissati
  taṁ sabbampi kammajanti vuccati yathā duddhanti. Tadaññapaccayajātanti
  kammato aññapaccayato jātaṁ utucittāhārajaṁ. Na kutoci jātanti
  lakkhaṇarūpamāha. Viññattidvayaṁ saddo ākāsadhātu lahutādittayaṁ
  cittasamuṭṭhānāni avinibbhogarūpānīti etaṁ pañcadasavidhaṁ rūpaṁ cittajaṁ.
  Ākāsadhātu lahutādittayaṁ āhārasamuṭṭhānāni avinibbhogarūpānīti
  etaṁ dvādasavidhaṁ rūpaṁ āhārajaṁ. Ettha saddaṁ pakkhipitvā
  terasavidhaṁ rūpaṁ. Ututo samuṭṭhitaṁ utujaṁ. Sesaṁ kammajattike
  vuttanayānusārena veditabbaṁ.
      [21] Diṭṭhādicatukkavasena rūparūpādicatukkavasena
  vatthādicatukkavasenāti pāṭekkaṁ catukkasaddo yojetabbo. Yaṁ rūpāyatanaṁ

  *  *  *  *  *  *
  Footnote: 1. Ma. vikāruppatti.
-------------------------------------------------
[page 054]
  Addakkhi yaṁ passati yaṁ dakkhissati yaṁ passeyya taṁ sabbaṁ diṭṭhannāma
  diṭṭhasabhāvānativattanato yathā duddhanti. Esa nayo sesesupi.
  Dassanavisayattāti cakkhuviññāṇaviññeyyattā. Savanavisayattāti
  sotaviññāṇaviññeyyattā. Gandharasaphoṭṭhabbattayanti gandho raso
  phoṭṭhabbanti etaṁ tayaṁ. Mutaṁ nāma mutvā patvā gahetabbato.
  Tenāha sampattagāhakaindriyavisayattāti. Kimidaṁ phoṭṭhabbaṁ nāmāti.
  Paṭhavītejovāyudhātuttayaṁ. Kasmā panettha āpodhātu aggahitā
  nanu sītatā phusitvā gayhati sā ca āpodhātūti. Saccaṁ gayhati
  na pana sā āpodhātu kiñcarahīti tejodhātueva. Mande hi
  uṇhabhāve sītabuddhi na hi sītannāma koci guṇo atthi.
  Kevalampana uṇhabhāvassa mandatāya sītatābhimāno. Kathametaṁ viññātabbanti
  ce. Anavaṭṭhitattā sītabuddhiyā yathā pārāpāre. Tathā hi
  ghammakāle ātape ṭhitānaṁ chāyaṁ paviṭṭhānaṁ sītabuddhi hoti tattheva
  pana paṭhavīgabbhato uṭṭhitānaṁ uṇhabuddhi. Yadi hi sītatā āpodhātu
  siyā ekasmiṁ kalāpe uṇhabhāvena saddhiṁ upalabbheyya
  na ca upalabbhati. Tasmā viññāyati na āpodhātu sītatāti.
  Idañca bhūtānaṁ avinibbhogavuttitaṁ icchantānaṁ uttaraṁ anicchantānampi
  pana catunnaṁ bhūtānaṁ ekasmiṁ kalāpe kiccadassanena sabhāvavuttitāya 1-
  sādhitāya uttarameva. Ye pana vāyodhātuyā lakkhaṇaṁ sītatāti
  vadanti tesampi idameva uttaraṁ. Yadi hi vāyodhātu sītatā

  *  *  *  *  *  *
  Footnote: 1. Ma. sabhāgavuttitāYu.
-------------------------------------------------
[page 055]
  Siyā ekasmiṁ kalāpe uṇhabhāvena saddhiṁ sītatā upalabbheyya
  na ca upalabbhati tasmā viññāyati na vāyodhātu sītatāti.
  Yesaṁ pana dravatā āpodhātu sā ca phusitvā gayhatīti dassanaṁ. Te
  vattabbā dravabhāvopi phusiyatīti āyasmantānaṁ adhimānamattaṁ saṇṭhānaṁ
  viyāti. Vuttañhetaṁ porāṇehi
          dravatāsahavuttīni tīṇi bhūtāni samphusaṁ
          dravataṁ samphusāmīti loko yamatimaññati
          phusaṁ bhūtāni saṇṭhānaṁ manasā gaṇhato yathā
          paccakkhato phusāmīti ñātabbā dravatā tathāti.
  Sesanti yathāvuttarūpādiṁ sattavidhaṁ 1- rūpaṁ ṭhapetvā avasiṭṭhaṁ ekavīsatividhaṁ
  rūpaṁ. Viññāṇassevāti manoviññāṇasseva. Avadhāraṇena
  rūpāyatanādīnampi manoviññāṇaviññeyyatte niyamābhāvato na
  viññātarūpatāti saṅkarābhāvaṁ dasseti. Nipphannampanettha rūparūpanti 2-
  yadettha aṭṭhavīsatividhe rūpe nipphannanti vuttaṁ rūpaṁ tadeva
  ruppanalakkhaṇayogato rūpaṁ. Ruppanaṁ rūpaṁ taṁ etassa atthīti yathā
  arisasoti rūpaguṇayogato vā yathā nīlaguṇayogato nīlavatthanti.
  Svāyaṁ rūpasaddo ruḷhiyā ataṁsabhāvepi vattatīti aparena rūpasaddena
  visesetvā vuttaṁ rūparūpanti yathā tilatelaṁ dukkhadukkhanti
  ca. Ruppanasabhāvaṁ rūpanti attho. Yadi evaṁ ākāsadhātuādīnaṁ
  kathaṁ rūpabhāvoti. Nipphannarūpassa paricchedavikāralakkhaṇabhāvato

  *  *  *  *  *  *
  Footnote: 1. Ma. yathāvuttaṁ rūpādisattavidhaṁ. 2. Ma. nipphannarūpaṁ panettha rūparūpaṁ nāmāti.
-------------------------------------------------
[page 056]
  Taggatikamevāti rūpantve vuccati. Vasanti ettha cittacetasikā
  pavattantīti vatthu cittataṁsampayuttānaṁ ādhārabhūtaṁ rūpaṁ. Tampana
  chabbidhaṁ. Tattha hadayarūpaṁ vatthueva manodhātumanoviññāṇadhātūnaṁ
  nissayabhāvato na dvāraṁ aññanissayānaṁ cakkhādi viya. Yathā hi
  cakkhādīni sampaṭicchanādīnaṁ pavattiyā dvāraṁ honti na evaṁ
  hadayavatthu. Tena vuttaṁ yampanettha hadayarūpaṁ nāma taṁ vatthu na
  dvāranti. Viññattidvayaṁ dvāraṁ kammadvārabhāvato. Tannissitassa
  cittuppādassa abhāvato na vatthu. Pasādarūpaṁ vatthu ceva
  attasannissitassa cakkhuviññāṇādikassa dvārañca aññanissitassa
  sampaṭicchanādikassa. Sesaṁ ekavīsatividhaṁ rūpaṁ vuttapariyāyato neva
  vatthu na ca dvāraṁ.
      Ekatoeva jātaṁ ekajaṁ. Nanu ca ekatoeva paccayato
  paccayuppannassa uppatti natthīti. Saccaṁ natthi rūpajanakapaccayesu
  ekatoti ayamettha adhippāyo na hi rūpuppatti rūpajanakato
  aññaṁ paccayaṁ apekkhati. Dvijantiādīsupi eseva nayo.
  Imesanti imesaṁ pabhedānaṁ vasena. Kammajamevāti kammatoeva
  jātaṁ. Cittajamevāti etthāpi eseva nayo. Cittato ca
  ututo ca jātanti kālena cittato kālena ututoti evaṁ cittato
  ca ututo ca jātaṁ daṭṭhabbaṁ. Taṁ dvijaṁ dvīhi jātanti. Parato
  dvīsupi eseva nayo. Saddāyatanamevāti ettha yaṁ cittajaṁ saddāyatanaṁ
-------------------------------------------------
[page 057]
  Taṁ saviññattikamevāti eke. Aviññattikopi atthi vitakkavicārasaddoti 1-
  porāṇā. Vitakkavicārasaddo 2- na sotaviññeyyoti hi
  evampavattaṁ mahāaṭṭhakathāvādaṁ nissāya cittasamuṭṭhānassa saddassa
  viññattiyā vināpi uppatti icchitabbā. Na hi viññattikāya
  tāya vācāya viññattīti 3- vacanato asotaviññeyyena saddena saha
  uppajjati. Evaṁ santepi cittajenāpi saddanavakena bhavitabbaṁ. So
  ca vādo saddo ca hoti na sotaviññeyyo cāti viruddhamevetanti
  maññamānehi saṅgahakārehi paṭikkhitto. Apare pana mahāaṭṭhakathāvādaṁ
  appaṭikkhipitvā tassa adhippāyaṁ vaṇṇenti. Kathaṁ.
  Jivhātālucalanādikaṁ vitakkasamuṭṭhitaṁ viññattisahajameva sukhumaṁ saddaṁ
  dibbasotena sutvā ādisatīti sutte paṭṭhāne ca oḷārikaṁ saddaṁ
  sandhāya sotaviññāṇassa ārammaṇapaccayabhāvo vuttoti iminā
  adhippāyena vitakkavicārasaddassa 4- asotaviññeyyatā vuttāti. Taṁ
  catujaṁ. Avasesanti avinibbhogarūpena saddhiṁ ākāsadhātumāha.
      [22] Lakkhaṇarūpaṁ pana na kutoci jātanti kutocipi paccayato
  na jātaṁ nāpi sayameva jātaṁ paccayehi vinā sayameva jātassa sabbena
  sabbaṁ abhāvato. Kathampanetaṁ viññātabbaṁ lakkhaṇarūpaṁ na jāyatīti.
  Lakkhaṇābhāvato. Uppattimantānañhi rūpāyatanādīnaṁ jātiādīni
  lakkhaṇāni vijjanti na evaṁ jātiādīnaṁ tasmā viññātabbametaṁ

  *  *  *  *  *  *
  Footnote: 1-2. Ma. vitakkavipphārasaddo. 3. abhi. saṁ. 34/216.
  4. Ma. vitakkavipphārasaddassa.
-------------------------------------------------
[page 058]
  Jātiādīni na khāyantīti. Siyā panetaṁ jātiādīnaṁ jātiādīni
  lakkhaṇāni vijjantīti. Tanna. Kasmā. Tathā satianavaṭṭhānāpattito.
  Yadi hi jātiādīni jātiādimantāni siyuṁ tānipi
  jātiādimantāni tānipi jātiādimantānīti anavaṭṭhānameva āpajjati
  tasmā suṭṭhu vuttaṁ jātiādīni na jāyantīti. Tenāha na
  hi uppādassa uppādo atthi uppannassa ca paripākabhedamattaṁ
  itaradvayanti. Jarāmaraṇanti attho. Tattha uppādo natthīti
  etena uppādassa jarāmaraṇābhāvamāha. Asati uppāde kuto
  jarāmaraṇanti mattaggahaṇena jarāmaraṇassa uppādābhāvampi.
  Yadi evaṁ jātiyā kutoci jātatāvacanaṁ kathanti āha yampīti
  ādi. Tattha kiccānubhāvalakkhaṇe 1- diṭṭhattāti ye te cittādayo
  rūpāyatanādīnaṁ rūpānaṁ janakapaccayā tesaṁ taduppādanaṁ
  patianuparatabyāpārānaṁ yo so paccayabhāvupalakkhaṇiyo kiccānubhāvalakkhaṇo 2-
  tadā jāyamānānaṁ rūpāyatanādīnaṁ dhammānaṁ vikārabhāvena
  upalabbhamānataṁ sandhāya veneyyapuggalavasena jātiyā kutoci paccayato
  jātattaṁ pāliyaṁ anuññātaṁ yathātaṁ cittasamuṭṭhānatādiviññattiādīnaṁ.
  Ayañhettha saṅkhepattho. Yehi paccayadhammehi rūpādayo
  uppajjeyyuṁ tesaṁ paccayabhāvupagamanakkhaṇe upalabbhamānā rūpādayo
  tato pure pacchā ca anuppalabbhamāmā tato uppajjantīti viññāyanti
  evaṁ jātipi veditabbā. Yadi evaṁ nippariyāyato jātiyā kutoci

  *  *  *  *  *  *
  Footnote: 1. Ma. kiccānubhāvakkhaṇe. 2. Ma. kicacānubhāvakkhaṇe. evamuparipi.
-------------------------------------------------
[page 059]
  Jātatā siddhā atha kasmā veneyyapuggalavasenāti vuttanti.
  Nayidamevaṁ jāyamānadhammavikārabhāvena upalabbhamānattā yadi hi
  dhammo viya upalabbheyya jāti nippariyāyoyeva tassāpi kutoci
  jātabhāvo na evamupalabbhati athakho vikārabhāvena tasmā vuttaṁ
  veneyyapuggalavasenāti. Tadā kira sotūnaṁ evaṁ cittaṁ uppannaṁ ayaṁ
  jāti sabbesaṁ dhammānaṁ pabhavo sayañca na kutoci jāyati yathātaṁ
  pakativādīnaṁ pakatīti tena 1- nesaṁ micchāgāhaṁ vidhamento satthā
  upacayo santatīti dvidhā bhinditvā kutoci paccayato jātañca katvā
  desesi na pana jarāmaraṇaṁ paccayadhammānaṁ kiccānubhāvakkhaṇe
  adassanato. Yadi evaṁ kathaṁ jarāmaraṇaṁ paṭiccasamuppannanti
  pariyāyena sutte 2- vuttaṁ. Yasmā paṭiccasamuppannānaṁ dhammānaṁ
  paripākabhaṅgatāya tesu santesu hoti na asantesu na hi ajātaṁ
  paripaccati bhijjati vā tasmā taṁ jātipaccayataṁ sandhāya jarāmaraṇaṁ
  paṭiccasamuppannanti pariyāyena sutte 3- vuttaṁ. Yo panettha kāmabhavādīsu
  kammādinā paccayena yonivibhāgato paṭisandhiyaṁ pavattiyañca rūpadhammānaṁ
  pavattibhedo vattabbo so parato paṭiccasamuppādakathāyaṁ
  āvībhavissatīti na vuttoti daṭṭhabbo.
                  Rūpakkhandhaniddesavaṇṇanā 2-.
      Yaṁkiñcīti anavasesapariyādānadīpakena padadvayena vedayitassa
  bahubhedataṁ dassento vuccamānaṁ rāsaṭṭhaṁ ulliṅgeti. Vedayitaṁ

  *  *  *  *  *  *
  Footnote: 1. Ma. taṁ nesaṁ. 2. Ma. pariyāyena sutteti dve pāṭhā natthi. 3. Ma. suttesu.
  4. Ma. iti rūpakkhandhe vitthārakathāmukhavaṇṇanā.
-------------------------------------------------
[page 060]
  Ārammaṇarasānubhavanaṁ lakkhaṇaṁ etassāti vedayitalakkhaṇaṁ. Sabbantaṁ
  dhammajātanti adhippāyo. Pubbe vā rūpakkhandhakathāyaṁ vuttaṁ
  adhikārato ānetvā sambandhitabbaṁ. Ekato katvāti
  atītādibhedabhinnaṁ sabbantaṁ buddhiyā ekato katvā. Evañhi rāsaṭṭhassa
  sambhavo. Nīlādibhedassa ārammaṇassa sañjānanaṁ nīlaṁ pitaṁ
  dīghaṁ rassanti ca ādinā saññuppādavasena jānanaṁ gahaṇaṁ lakkhaṇaṁ
  etassāti sañjānanalakkhaṇaṁ. Abhisaṅkharaṇaṁ āyūhanaṁ byāpārāpatti
  abhisandahanaṁ vā. Ubhayathāpi cetanāpadhānatāya saṅkhārakkhandhassa
  evaṁ vuttaṁ abhisaṅkharaṇalakkhaṇanti. Tathā hi suttantabhājanīye
  saṅkhārakkhandhaṁ vibhajantena bhagavatā cakkhusamphassajā cetanātiādinā 1-
  cetanāva vibhattā. Minitabbavatthuṁ nāḷiyā minamāno puriso viya
  yena sañjānanapajānanākāravisiṭṭhena 2- ākārena visayaṁ gaṇhati taṁ
  ārammaṇupaladdhisaṅkhātaṁ vijānanaṁ lakkhaṇaṁ etassāti vijānanalakkhaṇaṁ.
  Itare vedanākkhandhādayo suviññeyyā hontīti viññāṇena
  ekuppādādibhāvato samānajātiādivibhāgato ca. Attanā
  vijānanalakkhaṇanti vuttamatthaṁ suttena samatthetuṁ yaṁkiñcītiādi vuttaṁ.
      Yathāpaccayaṁ pavattitamattamevetaṁ yadidaṁ sabhāvadhammoti dassetuṁ
  vijānanalakkhaṇanti bhāvasādhanavasena vuttaṁ. Dhammasabhāvā vinimutto
  koci kattā nāma natthīti tasseva kattubhāvaṁ dassetuṁ vijānātīti

  *  *  *  *  *  *
  Footnote: 1. abhi. vi. 35/10. 2. Ma. sañjānanākāravisiṭṭhena.
-------------------------------------------------
[page 061]
  Vuttaṁ. Yaṁ vijānanaṭṭhena viññāṇaṁ tadeva cintanādiaṭṭhena cittaṁ
  mananaṭṭhena manoti pariyāyatopi naṁ bodheti. Ettāvatā ca khandhato
  bhedato pariyāyato ca viññāṇaṁ vibhāvitaṁ hoti. Jāyanti ettha
  visadisāpi sadisākārāti jāti samānākāro. Sā panāyaṁ jāti
  kāmaṁ anekavidhā nānappakārā taṁ idhādhippetameva pana dassento
  kusalaṁ akusalaṁ abyākatañcāti āha.
      [23] Tattha kusalaṭṭhena kusalaṁ. Kāyaṁ 1- kusalaṭṭho nāma
  ārogyaṭṭho anavajjaṭṭho sukhavipākaṭṭho. Ārogyaṭṭhenāpi hi
  kusalaṁ vuccati kacci nu bhoto kusalantiādīsu 2- anavajjaṭṭhenāpi
  katamo pana bhante kusalo kāyasamācāro yo kho mahārāja
  anavajjo kāyasamācārotiādīsu 3- sukhāvipākaṭṭhenāpi kusalānaṁ
  bhikkhave dhammānaṁ samādānahetūtiādīsu 4- kusalacittañhi rāgādīnaṁ
  cetasikarogānaṁ avajjasabhāvānaṁ paṭipakkhabhāvato sukhavipākavipaccanato
  ca arogaṁ anavajjaṁ sukhavipākañcāti. Saddatthato pana kucchite
  pāpadhamme salayati calayati kampeti viddhaṁsetīti kusalaṁ. Kucchitena
  vā ākārena sayantīti kusā pāpadhammā te kuse lunāti
  chindatīti kusalaṁ. Kucchitānaṁ vā sānato tanukaraṇato ñāṇaṁ kusaṁ
  nāma tena lātabbaṁ gahetabbaṁ pavattetabbanti kusalaṁ. Yathā
  vā kuso ubhayabhāgagataṁ hatthappadesaṁ lunāti evamidaṁ

  *  *  *  *  *  *
  Footnote: 1. Ma. koyaṁ. 2. jātaka... 10/400. 3. Ma. Ma. 13/488. 4. dī. pā. 11/63.
-------------------------------------------------
[page 062]
  Uppannānuppannavasena ubhayabhāgagataṁ saṅkilesapakkhaṁ lunāti chindati tasmā
  kuso viya lunātīti kusalaṁ. Kucchitānaṁ vā sāvajjadhammānaṁ salanato
  saṁvaraṇato kusalaṁ. Kusaladhammavasena hi akusalappavattinivāraṇena
  appavattibhāvāpādanena ca manacchaṭṭhesu dvāresu appavattiyā
  saṁvutā pihitā honti. Kucchite vā pāpadhamme salayati kampeti
  apanetīti kusalaṁ. Kucchitānaṁ vā pāṇātipātādīnaṁ pāpadhammānaṁ
  sānato nisānato tejanato kusā dosalobhādayo dosādīnañhi
  vasena cetanāya tikkhabhāvāpattiyā 1- pāṇātipātādīnaṁ mahāsāvajjatā
  te kuse lunāti chindatīti kusalaṁ. Kucchitānaṁ vā sānato
  antakaraṇato vināsanato kusāni puññakiriyāvasena pavattāni saddhādīni
  indriyāni tehi lātabbaṁ pavattetabbanti kusalaṁ. Kuiti vā
  bhūmi vuccati. Adhiṭṭhānabhāvena taṁsadisassa attano nissayabhūtassa
  rūpārūpappabandhassasampatti āyatiñca anudahanena vināsanato kuṁ siyantīti
  kusā rāgādayo te viya attano nissayassa lavanato chindanato
  kusalaṁ. Payogasampāditā hi kusaladhammā accantameva rūpārūpadhamme
  appavattikaraṇena samucchindantīti.
      Na kusalanti akusalaṁ. Kusalapaṭipakkhanti attho. Na
  kusalanti hi kusalapaṭikkhepena akusalapadassa avayavabhedena atthe
  vuccamāne yathā yaṁ dhammajātaṁ na ārogyaṁ 2- na anavajjaṁ na
  sukhavipākaṁ na ca kosallasambhūtaṁ taṁ akusalanti ayamattho dassito hoti

  *  *  *  *  *  *
  Footnote: 1. Ma. tikkhabhāvappattiyā. 2. Ma. arogaṁ.
-------------------------------------------------
[page 063]
  Evaṁ yaṁ na kucchitānaṁ salanasabhāvaṁ na kusānaṁ lavanasabhāvaṁ na kusena
  na 1- kusehi vā pavattetabbaṁ na ca kuso viya lavanakaṁ taṁ akusalaṁ
  nāmāti ayampi attho dassito hoti. Ettha ca yasmā
  kusalaṁ akusalassa ujuvipaccanīkabhūtaṁ yato cetasikarogapaṭipakkhādibhāvato
  arogādipariyāyenapi bodhitaṁ tasmā akusalampana kusalassa
  ujuvipaccanīkabhūtanti vuttaṁ kusalapaṭipakkhanti atthoti. Tampana
  yathākkamaṁ pahāyakappahātabbabhāvenevāti daṭṭhabbaṁ.
      Na byākatanti abyākataṁ. Kusalākusalabhāveneva akathitanti
  attho. Tattha kusalabhāvo anavajjasukhavipākaṭṭho akusalabhāvo
  sāvajjadukkhavipākaṭṭho tadubhayabhāvena avuttanti vuttaṁ hoti. Eteneva
  arogasarogādibhāvena ca avuttatā saṁvaṇṇitāti daṭṭhabbā.
  Ettha ca kusalaṁ akusalanti ca vatvā abyākatanti vuttattā
  kusalākusalabhāveneva avuttatā viññāyati na pakārantarena avuttatā
  cettha na tathā avattabbatāmattena athakho tadubhayavinimuttasabhāvatāya
  tesaṁ dhammānanti daṭṭhabbaṁ. Tathā hetaṁ avipākalakkhaṇaṁ vuccati.
      Bhūmibhedatoti bhavanti ettha dhammāti bhūmi ṭhānaṁ avatthā ca.
  Avatthāpi hi avatthāvantānaṁ pavattiṭṭhānaṁ viya gayhati. Evaṁ
  nesaṁ sukhaggahaṇaṁ hotīti. Tattha lokiyā bhūmi ṭhānavaseneva
  veditabbā. Lokuttarā avatthāvasena veditabbā 2-. Lokiyā vā
  ṭhānāvatthāvasena lokuttarā avatthāvaseneva. Kāmāvacaranti ettha

  *  *  *  *  *  *
  Footnote: 1. Ma. nasaddo natthi. 2. Ma. ayaṁ pāṭho natthi.
-------------------------------------------------
[page 064]
  Vatthukāmo kilesakāmoti dve kāmā. Tesu vatthukāmo visesato
  pañca kāmaguṇā kāmiyantīti. Kilesakāmo taṇhā kāmetīti. Te
  dvepi sahitā hutvā yattha avacaranti taṁ kāmāvacaraṁ. Kiṁ pana
  tanti. Ekādasavidho kāmabhavo. Idaṁ yebhuyyena tattha avacarati
  pavattatīti kāmāvacaraṁ ekassa avacarasaddassa lopaṁ katvā.
  Evaṁ rūpārūpāvacarānipi veditabbāni rūpataṇhā rūpaṁ arūpataṇhā
  arūpanti katvā. Athavā. Kāmataṇhā kāmo uttarapadalopena.
  Avacarati etthāti avacaraṁ kāmassa avacaraṁ kāmāvacaraṁ. Evaṁ
  rūpāvacarārūpāvacarānipi veditabbāni. Lokato uttaratīti lokuttaraṁ
  kusalassa adhippetattā. Itarampana lokato uttiṇṇanti lokuttaraṁ.
  Somanassupekkhāñāṇasaṅkhārabhedatoti ettha somanassupekkhābhedo
  tāva yutto tesaṁ bhinnasabhāvattā ñāṇasaṅkhārabhedo pana kathanti.
  Nāyaṁ doso ñāṇasaṅkhāragato bhedo ñāṇasaṅkhārabhedo tesaṁ
  bhāvābhāvakatoti katvā. Sobhanaṁ mano sundaraṁ vā mano etassāti
  sumano tassa bhāvo somanassaṁ mānasikasukhāvedanāruḷhiyā.
  Somanassena uppādato paṭṭhāya yāva bhaṅgā sahagataṁ pavattaṁ saṁsaṭṭhaṁ
  sampayuttanti attho. Somanassasahagatatā cassa ārammaṇavasena
  veditabbā. Iṭṭhārammaṇe hi cittaṁ somanassasahagataṁ hoti. Nanu ca
  iṭṭhārammaṇaṁ lobhaniyavatthu 2- kathaṁ tattha kusalaṁ hotīti. Nayidamekantikaṁ
  iṭṭhepi ābhogādivasena kusalassa uppajjanato. Yassa hi

  *  *  *  *  *  *
  Footnote: 1. Ma. so ca tesaṁ. 2. Ma. lobhassa vatthu.
-------------------------------------------------
[page 065]
  Catusampatticakkasamāyogādivasena yonisova ābhogo hoti. Kusalameva
  ca mayā kattabbanti kusalakaraṇe cittaṁ niyamitaṁ. Akusalappavattito
  ca nivattetvā kusalakaraṇeeva pariṇamitaṁ 1- abhiṇhakaraṇavasena ca
  samudācaritaṁ tassa iṭṭhepi ārammaṇe alobhādisampayuttameva cittaṁ
  hoti na lobhādisampayuttaṁ. Ñāṇena samaṁ pakārehi yuttanti
  ñāṇasampayuttaṁ. Ekuppādādayoeva cettha pakārāti veditabbā.
  Tattha kammupapattindriyaparipākakilesadūrībhāvā ñāṇasampayuttatāya
  kāraṇaṁ. Yo hi paresaṁ dhammaṁ deseti anavajjāni
  sippāyatanakammāyatanavijjāṭṭhānāni sikkhāpetīti evamādikaṁ paññāsaṁvattanikaṁ
  2- karoti tassa kammupanissayavasena kusalacittaṁ uppajjamānaṁ
  ñāṇasampayuttaṁ hoti tathā abyāpajje loke uppannassa upapattiṁ
  nissāya ñāṇasampayuttaṁ hoti. Vuttañhetaṁ tassa tattha sukhino
  dhammapadānipi lavanti 3- dandho bhikkhave satuppādo athakho so satto
  khippameva visesabhāgī hotīti. Tathā paññādasakaṁ pattassa
  indriyaparipākaṁ nissāya kusalaṁ uppajjamānaṁ ñāṇasampayuttaṁ hoti yena
  pana kilesā vikkhambhitā tassa kilesadūrībhāvaṁ nissāya ñāṇasampayuttaṁ
  hoti. Vuttampi cetaṁ yogā ve jāyate bhūri ayogā
  bhūrisaṅkhayoti 4-. Attano vā parassa vā samussāhajanitaṁ cittaṁ
  payogasaṅkhātaṁ 5- saṅkharaṇaṁ saṅkhāro so etassa natthīti asaṅkhāraṁ.

  *  *  *  *  *  *
  Footnote: 1. Ma. pariṇāmitaṁ. 2. Ma. paññāsaṁvattaniyaṁ.
  3. Ma. plavanti. dhammapadāpilapantītipi.
  4. khu. dha. 25/44. 5. Ma. cittapayogasaṅkhātaṁ.
-------------------------------------------------
[page 066]
  Tena pana saha saṅkhārena vattatīti sasaṅkhāraṁ. Ñāṇena vippayuttaṁ
  virahitanti ñāṇavippayuttaṁ. Vippayogoti cettha ñāṇassa abhāvo
  appavattiyevāti daṭṭhabbaṁ. Upekkhatīti upekkhā vedayamānāpi
  ārammaṇaṁ ajjhupekkhati majjhattatākārasaṇṭhitattāti attho.
  Athavā. Upetā sukhadukkhānaṁ aviruddhā ikkhā anubhavananti upekkhā.
  Athavā. Iṭṭhe ca aniṭṭhe ca ārammaṇe pakkhapātābhāvena upapattito
  yuttito ikkhati anubhavatīti upekkhā tāya sahagatanti upekkhāsahagataṁ.
  Sesaṁ sabbaṁ heṭṭhā vuttanayameva. Evaṁ aṭṭhakāmāvacarakusalacittāni
  uddisitvā idāni tesaṁ pavattiākāraṁ dassetuṁ yadā
  hīti ādi āraddhaṁ.
      Tattha paṭiggāhakādisampattinti ettha ādisaddena
  desakālakalayāṇamittādisampattiṁ saṅgaṇhāti. Aññaṁ vā
  somanassahetunti ettha aññaggahaṇena saddhābahulatā visuddhadiṭṭhitā
  kusalakiriyāya ānisaṁsadassāvitā somanassapaṭisandhitā ekādasa
  pītisambojjhaṅgaṭṭhāniyā dhammāti evamādīnaṁ saṅgaho. Ādinayappavattanti
  ettha ādisaddena na kevalaṁ atthi yiṭṭhantiādīnaṁ navannaṁyeva
  sammādiṭṭhivatthūnaṁ gahaṇaṁ athakho dhammavicayasambojjhaṅgaṭṭhāniyādīnampi
  saṅgaho veditabbo. Purakkhitvāti 1- pubbaṅgamaṁ katvā.
  Tañca kho sahajātapubbaṅgamavasena manopubbaṅgamā dhammātiādīsu 2-

  *  *  *  *  *  *
  Footnote: 1. Ma. purakkhatvāti. evamuparipi. 2. khu. dha. 25/13.
-------------------------------------------------
[page 067]
  Viya sampayogassa adhippetattā. Asaṁsīdantoti lobhamacchariyādivasena 1-
  puññakiriyāya saṁsīdaṁ saṅkocaṁ anāpajjanto. Tena muttacāgatādiṁ
  dasseti. Anussāhitoti kenacipi na ussāhito. Sarasato hi
  puññapaṭipattidassanamidaṁ. Parehīti pana pākaṭussāhanadassanaṁ. Dānādīnīti
  dānaṁ sīlaṁ yāva diṭṭhujukammanti imāni dānādīni dasa puññāni.
  Dānādīnīti vā dānasīlabhāvanāmayāni itaresampi sattannaṁ
  etthevantogadhattā. Yattha sayaṁ uppajjanti taṁ santānaṁ punanti
  pujjabhavaphalaṁ 2- nibbattentīti vā puññāni. Assa puññacetanāya
  samaṅgino. Amuttacāgatā deyyadhamme sāpekkhacittatā. Ādisaddena
  sīlasamādānādīsu anadhimuttatādiṁ saṅgaṇhāti. Tadevāti
  somanassasahagatatādinā sadisatāya vuttaṁ. Sadisampi hi tadevāti vohariyati
  yathā sāeva tittirī tāniyeva osadhānīti. Imasmiñhi attheti
  līnassa cittassa ussāhanapayogasaṅkhāte atthe. Etanti saṅkhāroti
  etaṁ padaṁ. Pubbapayogassāti puññakiriyāya saṅkoce jāyamāne
  tato vivecetvā samussāhanavasena pavattassa cittapayogassa.
  Pubbaggahaṇañcettha tathā pavattapuññābhisaṅkhāravasena 3- so saṅkhāro
  hotīti katvā vuttaṁ na tassa saṅkhārassa pubbakālikattā.
  Atthi dinnantiādinayappavattāya sammādiṭṭhiyā asambhavadassanatthaṁ
  bāladārakaggahaṇaṁ 4-. Saṁsīdanussāhanābhāvadassanatthaṁ sahasāgahaṇaṁ.
  Somanassarahitā honti puññaṁ karontāti adhippāyo.

  *  *  *  *  *  *
  Footnote: 1. Ma. silokamacchariyādivasena. 2. Ma. pujjaṁ bhavaphalaṁ. 3. Ma. tathāpavattapubbā-
  bhisaṅkhāravasena. 4. Ma. bālaggahaṇaṁ.
-------------------------------------------------
[page 068]
  Somanassahetūnaṁ abhāvaṁ āgammāti idaṁ nidassanamattaṁ daṭṭhabbaṁ.
  Majjhattārammaṇatathārūpacetosaṅkhārādayopi hi upekkhāsahagatatāya kāraṇaṁ
  hontiyevāti. Evantiādi nigamanaṁ. Tayidaṁ aṭṭhavidhampi
  kāmāvacarakusalacittaṁ rūpārammaṇaṁ yāva dhammārammaṇanti chasu ārammaṇesu
  yaṁ vā taṁ vā ālambitvā upekkhāsahagatāhetukakiriyamanoviññāṇadhātānantaraṁ
  kāyadvārādīhi tīhi dvārehi kāyakammādivasena uppajjatīti
  veditabbaṁ. Tattha ñāṇasampayuttāni cattāri yadā tihetukaṁ
  paṭisandhiṁ uppādenti tadā soḷasa vipākacittāni phalanti. Yadā
  pana duhetukaṁ tadā dvādasa tihetukavajjāni ahetukampana paṭisandhiṁ
  tihetukāni na uppādenteva duhetukāni pana duhetukapaṭisandhidānakāle
  dvādasa ahetukapaṭisandhidānakāle aṭṭha phalanti. Tihetukā
  pana paṭisandhi duhetukehi na hotiyeva. Aṭṭha phalantīti cetaṁ
  paṭisandhijanakakammavasena vuttaṁ. Aññena pana kammunā sahetukaṁ
  bhavaṅgaṁ ahetukassa bhavaṅgassa anantarapaccayena paccayoti 1- vacanato
  sahetukampi vipākacittaṁ ahetukapaṭisandhikassa hotiyeva. Imasmiñca
  pakkhe balavatā paccayena uppannaṁ asaṅkhāraṁ dubbalena sasaṅkhāranti
  veditabbaṁ. Ye pana āgamato ca vipākassa asaṅkhārasasaṅkhārabhāvaṁ
  icchanti tesaṁ matena dvādasa aṭṭha ca phalantīti yojetabbaṁ.
  Evantidhā phalaṁ dadantañcetaṁ kāmāvacaraṁ sugatiyaṁ 2- upapattiṁ

  *  *  *  *  *  *
  Footnote: 1. abhi. dukapaṭṭhāna. 42/39. 2. Ma. kāmāvacarasugatiyaṁ.
-------------------------------------------------
[page 069]
  Sugatiduggatīsu bhogasampadañca karoti. Nāgasupaṇṇādīnampi hi yaṁ
  devabhogasampattisadisaṁ bhogajātaṁ uppajjati tampi
  kāmāvacarakusalasseva phalaṁ. Na hi akusalassa iṭṭhaṁ phalaṁ atthīti.
      [24] Rūpāvacaraṁ panāti panasaddo visesatthajotako. Tena yathā
  kāmāvacaraṁ kilesānaṁ tadaṅgappahānamattakaraṁ na evamidaṁ idampana
  vikkhambhanappahānakaraṁ. Yathā vā taṁ vedanāñāṇasaṅkhārabhedato aṭṭhadhā
  bhijjati na evamidaṁ idampana tato aññathā vāti vakkhamānavisesaṁ
  joteti. Tampanetaṁ savatthukaṁ sāsavaṁ vinīvaraṇañca rūpāvacaranti
  daṭṭhabbaṁ. Savatthukaṁevāti hi iminā arūpāvacaraṁ nivatteti
  sāsavanti iminā paṭhamamaggacittaṁ vinīvaraṇanti iminā paṭighasahitadvayaṁ.
  Katthaci pañca jhānaṅgāni katthaci cattāri katthaci tīṇi
  katthaci dve katthaci aparāni dveti evaṁ jhānaṅgayogabhedato
  pañcavidhanti saṅkhepato vuttamatthaṁ vivarituṁ seyyathīdantiādi āraddhaṁ.
  Tattha yaṁ vattabbaṁ taṁ heṭṭhā jhānakathāyaṁ vuttameva. Tayidaṁ
  bhāvanāmayameva hutvā vuttanayena paṭhavīkasiṇādikaṁ ālambitvā
  yathārahaṁ ñāṇasampayuttakusalānantaraṁ uppajjati.
  Hīnādibhedabhinnampanetaṁ yathākkamaṁ brahmapārisajjādīsu soḷasasupi
  brahmalokesu upapattinipphādakanti daṭṭhabbaṁ. Rūpasaññāsamatikkamādinā
  samadhigantabbaṁ arūpāvacaraṁ. Catunnaṁ āruppānanti upekkhāsamādhisaṅkhātehi
  catuāruppajjhānehi 1-. Karaṇe hi etaṁ sāmivacanaṁ.

  *  *  *  *  *  *
  Footnote: 1. Ma. catūhi ārūpajjhānehi.
-------------------------------------------------
[page 070]
  Āruppānaṁ vā yo ārammaṇādikato sampayuttadhammehi yogo
  yogabhedo tassa vasena. Vuttappakārenāti heṭṭhā āruppakathāyaṁ
  vuttappakārena. Paṭhamanti paṭhamaṁ arūpāvacarakusalacittaṁ.
  Dutiyatatiyacatutthānīti etthāpi eseva nayo. Tānīmāni bhāvanāmayāneva
  hutvā yathānupubbaṁ kasiṇugghāṭimākāsaṁ paṭhamāruppaviññāṇaṁ
  natthibhāvaṁ ākiñcaññāyatananti imāni ālambitvā
  upekkhāsahagatañāṇasampayuttakusalānantaraṁ uppajjitvā catūsu arūpībrahmalokesu
  paṭisandhippavattivipākadāyīni. Sesampanettha yaṁ vattabbaṁ taṁ
  heṭṭhā vuttameva. Chavisuddhiparamparāya samadhigantabbaṁ lokuttaraṁ.
  Tattha vattabbaṁ parato āgamissati. Catumaggasampayogatoti
  sotāpattimaggo yāva aharattamaggoti imehi catūhi ariyamaggehi
  sampayogato. Catubbidhampi cetaṁ bhāvanāmayameva hutvā nibbānaṁ
  ālambitvā suññato vimokkho animitto vimokkho appaṇihito
  vimokkhoti nāmena uppajjati. Sattabhavādibhavupapattinivattakanti
  daṭṭhabbaṁ. Ekavīsatividhaṁ hoti nātisaṅkhepavitthāranayenāti adhippāyo.
      Kāmāvacaramevāti ettha nikāyantariyā rūpārūpāvacarampi akusalaṁ
  icchantīti tesaṁ matinisedhanatthaṁ kāmāvacaraggahaṇaṁ. Mahaggatabhūmiyaṁ
  uppajjantampi tattha rūpadhātuyaṁ pavattivipākaṁ dentampi ekantena
  kāmāvacaramevāti dassanatthaṁ avadhāraṇaṁ. Yadi evaṁ kasmā
  kāmāvacaramevāti. Tattha kāraṇaṁ vuttameva. Kathaṁ vuttaṁ.
-------------------------------------------------
[page 071]
  Kāmataṇhā kāmo uttaralopato 1- avacaranti etthāti avacaraṁ kāmassa
  avacaraṁ kāmāvacaranti. Ettha hi kāmataṇhāvisayatā kāmāvacarabhāvassa
  kāraṇaṁ vuttā. Yathā rūpārūpataṇhāvisayatā rūpārūpāvacarabhāvassa
  ekaṁsena cetaṁ evaṁ icchitabbaṁ. Aññathā byāpilakkhaṇaṁ
  na siyā. Yadi hi ālambitabbadhammavasena bhūmivavaṭṭhānaṁ
  kareyya evaṁ sati anārammaṇānaṁ saṅgaho na siyā. Atha
  vipākadānavasena evampi avipākānaṁ saṅgaho na siyā. Tasmā
  ālambakadhammavaseneva pariyāpannānaṁ sā kātabbā. Apariyāpannānampana
  lokato uttiṇṇatāya lokuttaratā uttaritarābhāvato anuttaratā
  ca veditabbā. Pariyāpannāti ca paricchedakārikāya taṇhāya
  paricchijja āpannā gahitāti attho. Nanu cettha kāmataṇhā
  katamā kāmāvacaradhammārammaṇā taṇhā kāmāvacaradhammā katame
  kāmataṇhāvisayāti itaretarasannissayatā dosoti. Nayidamevaṁ
  avīcāadiekādasokāsaninnatāya kiñci taṇhaṁ kāmataṇhābhāvena
  gahetvā taṁsabhāvāya taṇhāya visayabhāvena kāmāvacaradhammānaṁ
  upalakkhitabbattā. Nikkhepakaṇḍepi etthāvacarāti vacanaṁ
  avīciparanimmitaparicchinnokāsāya kāmataṇhāya visayabhāvaṁ sandhāya vuttanti
  gahetabbaṁ. Tadokāsatā ca taṇhāya tanninnatāya veditabbā.
  Mūlato tividhanti tīṇi akusalamūlāni lobhādīni tesaṁ vasena
  taṁsahitampi tividhanti attho. Tāni hi supatiṭṭhitabhāvakaraṇattā

  *  *  *  *  *  *
  Footnote: 1. Ma. uttarapadalopato.
-------------------------------------------------
[page 072]
  Mūlamivāti mūlāni. Lobho mūlaṁ etassāti lobhamūlaṁ. Asādhāraṇena
  niddeso yathā bherisaddo yavaṅkuroti. Tathā dosamūlaṁ. Mohoeva
  mūlaṁ imassa nāññanti mohamūlaṁ. Somanassupekkhādiṭṭhigatasaṅkhārabhedatoti
  somanassupekkhābhedato diṭṭhigatabhedato saṅkhārabhedatoti
  paccekaṁ bhedasaddo yojetabbo. Yadettha vattabbaṁ taṁ heṭṭhā
  vuttanayameva. Diṭṭhigatasampayuttanti diṭṭhiyeva diṭṭhigataṁ gūthagataṁ
  muttagatanti yathā. Athavā. Vipariyesaggāhatāya diṭṭhiyā gatameva
  na ettha gantabbavatthuṁ tathāsabhāvanti diṭṭhigataṁ. Tayidaṁ idameva
  saccaṁ moghamaññanti abhinivesabhāvato lobheneva saddhiṁ pavattati
  na dosena. Yadā hītiādi lobhamūlacittānaṁ pavattiākāradassanaṁ.
  Micchādiṭṭhinti ucchedadiṭṭhiādiṁ micchādiṭṭhiṁ. Tāya hi vipallatthacittā
  sattā tāva kodhavisayo 1- yāva indriyagocaroti paralokaṁ
  paṭikkhipitvā natthi kāmesu ādīnavoti yathā tathā kāmesu pātabyataṁ
  āpajjanti. Ādisaddena esasaddo 2- pageva vigato devayāne
  yena yanti puttavanto visokā taṁ passanti pasavo pakkhino ca
  tena te mātaripi methunaṁ 3- carantītiādinā nayena puttamukhadassanaṁ
  saggamokkhamaggoti evamādikaṁ micchādiṭṭhiṁ saṅgaṇhāti. Kāme vāti
  ettha vāsaddo aniyamaṭṭho. Tena brāhmaṇānaṁ
  suvaṇṇaharaṇameva adinnādāne sāvajjaṁ itaraṁ anavajjaṁ. Garūnaṁ gunnaṁ
  attano jīvitassa vivāhassa ca atthāya musāvādo anavajjo

  *  *  *  *  *  *
  Footnote: 1. Ma. etāvako jīvavisayo. 2. Ma. esa pantho. 3. Ma. mithunaṁ.
-------------------------------------------------
[page 073]
  Itaro sāvajjo. Garuādīnaṁ atthāya pesuññaharaṇaṁ anavajjaṁ
  itaraṁ sāvajjaṁ bhāratayuddhasītāharaṇādikathā pāpavūpasamāya hotīti
  evamādike micchāgāhe saṅgaṇhāti. Diṭṭhamaṅgalādīnīti
  diṭṭhasutamutamaṅgalāni. Sabhāvatikkhenāti lobhassa micchābhinivesassa vā
  vasena saraseneva tikhiṇena kururena. Mandenāti dandhena atikhiṇena.
  Tādisampana attano parassa vā samussāhanena pavattatīti āha
  samussāhitenāti. Parabhaṇḍaṁ vā haratīti vāsaddena tathā
  pavattanakamusāvādādīnampi saṅgaho daṭṭhabbo. Kāmānaṁ vā
  anubhuyyamānānaṁ. Vāsaddena parasantakassa vā yathādhippetatāya 1- yaṁ
  laddhaṁ taṁ gahetabbanti gahaṇādikaṁ saṅgaṇhāti.
      [25] Duvidhameva hoti sampayuttadhammavasena bhedābhāvato.
  Yadi evaṁ kasmā domanassasahagataṁ paṭighasampayuttanti vuttanti.
  Asādhāraṇadhammehi tassa cittassa upalakkhaṇatthaṁ. Pāṇātipātādīsūti
  pāṇātipātanādīsu. Ādisaddena adinnādānamusāvādapesuñña-
  pharusasamphappalāpabyāpāde saṅgaṇhāti. Sabhāvatikkhaṁ hutvā pavattamānaṁ
  cittaṁ asaṅkhārameva hoti itaraṁ sasaṅkhāranti adhippāyenāha
  tikkhamandappavattikāleti. Mandampana hutvā pavattamānaṁ ekaṁsena
  sasaṅkhāramevāti na sakkā viññātuṁ. Yaṁ sasaṅkhārena sappayogena
  pavattati taṁ mandameva hotīti katvā tathā vuttanti daṭṭhabbaṁ.
      Mohekahetukaṁ cittaṁ mūlantaravirahato atimuḷhaṁ

  *  *  *  *  *  *
  Footnote: 1. Ma. ayathādhippetatāYu.
-------------------------------------------------
[page 074]
  Vicikicchāuddhaccayogato cañcalañcāti upekkhāsahagatameva hoti. Na tassa
  kadācipi sabhāvatikkhatā atthi. Ārammaṇe hi saṁsappanavasena vikkhipanavasena
  ca pavattamānassa cittadvayassa kīdise kicce sabhāvatikkhatāya
  ussāhetabbatāya vā bhavitabbaṁ. Tasmā na tattha saṅkhārabhedo
  atthi. Aññesu akusalacittesu labbhamānampi uddhaccaṁ visesato
  ettheva balavaṁ tatoeva sampayuttadhammesu padhānaṁ hutvā pavattatīti
  idameva uddhaccena visesetvā vuttaṁ uddhaccasampayuttanti. Tathā hi
  pāliyaṁ idha sarūpato uddhaccaṁ āgataṁ. Evaṁ asādhāraṇapadhānadhammavasena
  mohamūlaṁ vicikicchāsampayuttaṁ uddhaccasampayuttanti duvidhaṁ vuttanti
  daṭṭhabbaṁ. Asanniṭṭhānaṁ saṁsayo. Vikkhepo avūpasamo bhantatāti
  attho. Tayidaṁ dvādasavidhampi akusalacittaṁ chasu ārammaṇesu yaṁ
  vā taṁ vā ālambitvā upekkhāsahagatāhetukakiriyamanoviññāṇadhātānantaraṁ
  kāyadvārādīhi tīhi dvārehi kāyakammādivasena yathārahaṁ
  pāṇātipātādikammapathavasena ceva kammavasena ca uppajjatīti
  veditabbaṁ. Tattha ṭhapetvā uddhaccasahagataṁ sesaṁ ekādasavidhampi
  catūsupi apāyesu paṭisandhiṁ deti pavattivipākaṁ sugatiyampi
  uddhaccasahagatampana pavattivipākamevāti. Etthāha kimpana kāraṇaṁ
  sabbadubbalaṁ vicikicchāsampayuttaṁ paṭisandhiṁ deti adhimokkhasabbhāvato
  tato balavantampi uddhaccasahagataṁ na detīti dassanena pahātabbesu
  avuttattā. Idañhi paṭisandhiṁ dentaṁ apāyesu dadeyya.
-------------------------------------------------
[page 075]
  Apāyagamanīyañca dassanappahātabbanti tattha vucceyya na ca vuttaṁ
  tasmā paṭisandhiṁ na deti. Pavattivipākadānampanassa na sakkā
  paṭikkhipituṁ paṭisambhidāvibhaṅge uddhaccasahagate ñāṇaṁ dhammapaṭisambhidā
  tassa vipāke ñāṇaṁ atthapaṭisambhidāti 1- vacanato.
  Apare panāhu puthujjanassa uppajjamānaṁ uddhaccasahagataṁ
  dassanappahātabbasahāyasabbhāvato ubhayavipākampi deti na sekhassa
  tadabhāvatoti. Idamettha vicāretabbaṁ yassa vipākadānaṁ vuttaṁ kintaṁ
  bhāvanāya pahātabbaṁ udāhu noti. Kiñcettha yadi tāva
  bhāvanāya pahātabbaṁ paṭṭhāne bhāvanāyapahātabbassa
  nānākhaṇikapaccayabhāvo 2- vattabbo siyā atha na bhāvanāya pahātabbaṁ
  dassanenapahātabbattike nevadassanenabhāvanāya pahātabbamiccassa vibhaṅge
  vattabbaṁ siyā. Yadi tabbiruddhasabhāvatāya tattha na vucceyya evampi
  tasmiṁ tike tassa navattabbatā āpajjatīti. Nāpajjati. Kiṁkāraṇaṁ.
  Cittuppādakaṇḍe āgatānaṁ dvādasannaṁ akusalacittuppādānaṁ dvīhi
  padehi saṅgahitattā vibhajitvā dassetabbassa niyogato kassaci
  cittuppādassa abhāvā. Yathā uppannattike atītādīnaṁ na vattabbatā
  na vuttā evameva tassāpi 3-. Athavā. Bhāvanāya pahātuṁ
  asakkuṇeyyassāpi tassa puthujjane pavattamānassa [4]-
  dassanappahātabbasabhāvasāmaññato sāvajjanato ca bhāvanāya pahātabbapariyāyo

  *  *  *  *  *  *
  Footnote: 1. abhi. 25/375. 2. Ma. nānākhaṇikakammapaccayabhāvo. 3. Ma. evametassāpi.
  4. Ma. bhāvanāYu.
-------------------------------------------------
[page 076]
  Vijjatīti natthi navattabbatāpasaṅgadoso. Nippariyāyena pana na
  bhāvanāya pahātabbanti tassa vasena nānākhaṇikakammapaccayabhāvopi
  na vutto. Dassanappahātabbapaccayassāpi uddhaccasahagatassa
  sahāyavekallamattameva dassanena kataṁ na kocipi bhāvo
  anuppādadhammataṁ tassa āpāditoti ekantena na 1- bhāvanāya pahātabbatā
  vuttā. Athavā. Apāyagamanīyasabhāvāpekkhaṁ dassanappahātabbavacananti
  tadabhāvato taṁ vibhajanaṁ vuttanti.
      Viññāṇanti padaṁ apekkhitvā abyākataṁ vipākanti ādiko
  napuṁsakaniddeso. Tatoeva adhikatābyākatāpekkhāya duvidhanti vuttaṁ.
  Aññathā rūpanibbānānaṁ 2- abyākatabhāvato taṁ catubbidhanti vattabbaṁ
  siyā. Vipākassa kāmāvacarādibhāvo kusale vuttanayeneva
  veditabbo. Ahetukatāsahetukatāviyasampayuttahetuvasena na
  nibbattakahetuvasena. Vipākassa hi sahetukatā sahetukakammavasena sijjhamānāpi
  sampayuttahetuvaseneva vuccati. Aññathā ahetukānampi sahetukatā
  āpajjeyyāti. Kasmā pana sahetukassa ahetuko vipāko hotīti.
  Tattha kāraṇaṁ vuttameva. Kiñca. Ārammaṇābhinipātamattesu pañcasu
  viññāṇesu yathā alobhādisampayogo na sambhavati evaṁ mandataramandakiccesu
  sampaṭicchanasantīraṇesu tihetūnaṁ 3- uppattiyā asambhavatopi
  nesaṁ ahetukatā daṭṭhabbā.
      Manoviññāṇato uppajjanavisiṭṭhamanakiccānaṁ abhāvato

  *  *  *  *  *  *
  Footnote: 1. Ma. nasaddo natthi. 2. Ma. rūpanibbānampi.
  3. Ma. sampaṭicchannasantīraṇesūti hetūnaṁ.
-------------------------------------------------
[page 077]
  Manomattā dhātu manodhātu. Cakkhusannissitaṁ hutvā rūpassa vijānanaṁ
  lakkhaṇaṁ etassāti cakkhusannissitarūpavijānanalakkhaṇaṁ. Tattha
  cakkhusannissitavacanena rūpārammaṇaṁ aññaṁ viññāṇaṁ nivatteti.
  Vijānanaggahaṇena cakkhusannissite phassādike nivatteti. Cakkhurūpaggahaṇena
  nissayato ārammaṇato ca viññāṇaṁ vibhāveti ubhayādhīnavuttikattā.
  Yadi hi cakkhu nāma na siyā andhāpi rūpaṁ passeyyuṁ na ca passanti
  yadi ca nīlādirūpaṁ nāma na siyā desādiniyamena na bhavitabbaṁ. Attheva
  ca niyamo ekantasārammaṇatā ca cittassa vuttāti ārammaṇena vinā
  nīlādiābhāsaṁ cittaṁ pavattatīti evaṁ pavatto vādo micchāvādoti
  veditabbaṁ. Tenāha bhagavā cakkhuñca paṭicca rūpe ca uppajjati
  cakkhuviññāṇantiādi 1-. Kasmā panettha vacanabhedo katoti.
  Ekampi cakkhu viññāṇassa paccayo hoti rūpampana anekameva
  saṁhatanti imassa visesassa dassanatthaṁ. Kimpana kāraṇaṁ. Ekampi
  cakkhu viññāṇassa paccayo hoti rūpampana anekamevāti.
  Paccayabhāvavisesato. Cakkhu hi cakkhuviññāṇassa
  nissayapurejātaindriyavippayuttapaccayehipaccayo hontaṁ atthibhāveneva
  hoti tasmiṁ sati tassa bhāvato asati abhāvato. Yato taṁ
  atthiavigatapaccayehissa paccayo hotīti vuccati. Tannissayatā cassa na
  ekadesena allīyanavasena icchitabbā. Arūpabhāvato athakho

  *  *  *  *  *  *
  Footnote: 1. saṁ. saḷāyatana. 18/38.
-------------------------------------------------
[page 078]
  Garurājādīsu sissarājapurisādīnaṁ viya tappaṭibaddhavuttitāya. Itare pana
  paccayā tena tena visesena veditabbā. Svāyaṁ paccayabhāvo na
  ekasmiṁ na sambhavatīti ekampi cakkhu cakkhuviññāṇassa paccayo hotīti
  cakkhuñca paṭiccāti ekavacanena niddeso kato. Rūpampana yadipi
  cakkhu viya purejātātthiavigatapaccayehi paccayo hoti puretaraṁ hutvā
  vijjamānakkhaṇeyeva upakārakattā tathāpi anekameva saṁhataṁ hutvā
  paccayo hoti ārammaṇabhāvato. Yañhi paccayadhammaṁ sabhāvabhūtaṁ
  parikampitākāramattaṁ vā viññāṇaṁ vibhāventaṁ pavattati tadaññesañca
  satipi paccayabhāve so tassa ārammaṇasabhāvatāya yaṁ kiñci
  anālambitvā pavattituṁ asamatthassa olubbha pavattikāraṇatāya
  ālambanīyato ārammaṇaṁ nāma. Tassa yasmā yathā tathā
  sabhāvupaladdhivasena ārammaṇapaccayalābho tasmā cakkhuviññāṇaṁ rūpaṁ
  ārabbha pavattamānaṁ tassa sabhāvaṁ vibhāventameva pavattati sā
  cassa indriyādhīnavuttikassa ārammaṇasabhāvupaladdhi na
  ekaladdhikalāpagatavaṇṇavasena 1- hoti nāpi katipayakalāpagatavaṇṇavasena athakho
  ābhogānurūpaṁ āpāthagatavaṇṇavasenāti anekameva rūpaṁ saṁhaccakāritāya
  viññāṇassa paccayo hotīti dassento bhagavā rūpe cāti
  bahuvacanena niddisi. Yampana rūpāyatanaṁ cakkhuviññāṇadhātuyā
  taṁsampayuttakānañca dhammānaṁ ārammaṇapaccayena paccayoti 2- vuttaṁ taṁ

  *  *  *  *  *  *
  Footnote: 1. Ma. ekadvikalāpagatavaṇṇavasena. 2. abhi. tikapaṭṭhāna. 41/1.
-------------------------------------------------
[page 079]
  Kathanti. Tampi yādisaṁ rūpāyatanaṁ cakkhuviññāṇassa ārammaṇapaccayena
  paccayo hoti tādisameva sandhāya vuttaṁ. Kīdisampana
  tanti. Samuditanti pākaṭoyamattho. Evañca katvā yadeke vadanti
  āyatanasallakkhaṇavasena cakkhuviññāṇādayo sallakkhaṇārammaṇā na
  darbbasallakkhaṇavasenāti 1-. Tampi yuttameva hoti. Na cettha
  samudāyārammaṇatā āsaṅkitabbā samudāyābhogasseva abhāvato.
  Samuditā pana vaṇṇadhammārammaṇapaccayā honti. Kathampana paccekaṁ
  asamatthā samuditā ārammaṇā paccayā honti na hi paccekaṁ daṭṭhuṁ
  asakkontā andhā samuditā passantīti. Nayidamekantikaṁ visuṁ visuṁ
  asamatthānaṁ sivikāvahanādīsu samatthatāya dassanato. Kesādīnañca
  yasmiṁ ṭhāne ṭhitānaṁ paccekaṁ vaṇṇaṁ gahetuṁ na sakkā tasmiṁyeva
  ṭhāne samuditānaṁ vaṇṇaṁ gahetuṁ sakkāti bhiyyopi tesaṁ saṁhaccakāritā
  paribyattā. Etena cakkhuviññāṇassa paramāṇurūpaṁ ārammaṇaṁ
  udāhu taṁ dhammasamudāyotiādikā 2- codanā paṭikkhittāti veditabbā.
  Sotañca paṭicca sadde cātiādīsupi eseva nayo. Evaṁ
  ubhayādhīnavuttikatāya cakkhuviññāṇassa nissayato ārammaṇato ca vibhāvanaṁ
  kataṁ. Evaṁ sotaviññāṇādīsupi yathārahaṁ vattabbaṁ.
      [26] Rūpamattārammaṇarasanti rūpāyatanamattasseva
  ārammaṇakaraṇarasaṁ. Mattasaddena yathā ārammaṇantaraṁ nivatteti evaṁ
  rūpāyatanepi labbhamāne ekacce visese nivatteti. Na hi

  *  *  *  *  *  *
  Footnote: 1. Ma. dabbasallakkhaṇavasenāti. 2. Ma. taṁsamudāyotiādikā.
-------------------------------------------------
[page 080]
  Cakkhuviññāṇaṁ vaṇṇamattato aññaṁ kiñci visesaṁ tattha gahetuṁ sakkoti.
  Tenāha bhagavā pañcahi viññāṇehi na kiñci dhammaṁ paṭivijānāti
  aññatra abhinipātamattāti 1-. Cakkhuviññāṇaṁ uppajjamānaṁ
  rūpārammaṇeeva uppajjanato tadabhimukhabhāvena gayhatīti vuttaṁ
  rūpābhimukhabhāvapaccupaṭṭhānanti. Attano anantaraṁ uppajjamānānaṁ arūpadhammānaṁ
  samanantaravigatā arūpadhammā pavattiokāsadānena anantarasamanantaranatthi
  vigatapaccayehi upakārakā nissayārammaṇadhammā viya āsannakāraṇanti
  dassento āha rūpārammaṇāya kiriyamanodhātuyā apagamapadaṭṭhānanti.
  Sotaviññāṇādīsupi vuttanayeneva attho veditabbo.
  Cakkhuviññāṇādīhi gahitaṁ 2- rūpādiārammaṇaṁ tadanantarameva aparipatantaṁ
  katvā sampaṭicchantī gaṇhantī viya hotīti vuttaṁ rūpādisampaṭicchanarasāti.
  Tathābhāvena sampaṭicchanabhāvena paccupatiṭṭhatīti
  tathābhāvapaccupaṭṭhānā. Chasu ārammaṇesu kadāci pañcannaṁ tato
  vā katipayānaṁ vijānanasabhāvāpi chaḷārammaṇavijānanalakkhaṇā vuttā
  taṁsabhāvānativattanato chasve vā itaresaṁ ārammaṇānaṁ antogadhattā.
  Santīraṇādikiccāti santīraṇatadārammaṇakiccā vā
  santīraṇatadārammaṇapaṭisandhibhavaṅgacutikiccā vāti adhippāyo.
  Hadayavatthupadaṭṭhānāti idaṁ imāsaṁ dvinnaṁ manoviññāṇadhātūnaṁ ekanteneva
  hadayavatthusannissayatāya vuttaṁ. Heṭṭhā vuttanayeneva pana

  *  *  *  *  *  *
  Footnote: 1. abhi. vi. 35/390 2. Ma. cakkhuviññāṇādigahitaṁ.
-------------------------------------------------
[page 081]
  Taṁtaṁanantarātītaviññāṇāpagamapadaṭṭhānātipi vattuṁ vaṭṭatiyeva. Tassā
  bhedoti tassā vipākamanoviññāṇadhātuyā duvidhāti vuttāya
  duvidhatāsaṅkhāto bhedo. Ekantamiṭṭhārammaṇeti ekanteneva iṭṭhe
  ārammaṇe ativiya iṭṭhārammaṇeti attho. Pañcadvāre ceva
  javanāvasāne cāti ettha pañcadvāre sampaṭicchanavoṭṭhabbanānaṁ
  antarāḷaṁ ṭhānaṁ itarajavanabhavaṅgānanti evaṁ dviṭṭhānā hoti
  itarāyapi santīraṇatadārammaṇakāle yathāvuttameva ṭhānaṁ
  paṭisandhiādikāle pana cutibhavaṅgānaṁ antarāḷaṁ paṭisandhiyā
  paṭisandhiāvajjanānaṁ tadārammaṇāvajjanānaṁ javanāvajjanānaṁ
  voṭṭhabbanāvajjanānañca antarāḷaṁ bhavaṅgassa tadārammaṇapaṭisandhīnaṁ
  javanapaṭisandhīnaṁ vā antarāḷaṁ cutiyā ṭhānanti veditabbaṁ. Chasūti ettha
  pubbe vuttanayeneva vibhāgo veditabbo. Kāyanissayabhūtānaṁ
  nātiiṭṭhaphoṭṭhabbabhūtānaṁ paṭighaṭṭanānighaṁsassa balavabhāvato kāyaviññāṇaṁ
  sukhasampayuttaṁ. Upādāyarūpānaṁyeva ghaṭṭanā dubbalāti
  cakkhuviññāṇādīni upekkhāsahagatāni. Tenāha sesaṁ
  upekkhāyuttanti. Sesaṁ chabbidhampi.
      [27] Alobhādosāmohā ceva alobhādosā ca alobhādayo
  tehialobhādīhivipākahetūhisampayuttaṁ alobhādivipākahetusampayuttaṁ.
  Kāmāvacarakusalaṁ viya somanassādibhedatogi yathā kāmāvacarakusalaṁ
  somanassupekkhāñāṇasaṅkhārabhedato aṭṭhavidhaṁ evamidampīti
-------------------------------------------------
[page 082]
  Aṭṭhavidhatāya sadisataṁ dasseti. Kāmāvacarabhāvato hīnādito yonīsu
  uppattito ca sadisameva sampayuttadhammato pana ārammaṇato
  pavattiākārato ca visadisaṁ. Tathāhi kusalaṁ kammadvāravasena
  pavattati na idaṁ vipākānaṁ aviññattijanakattā.
  Uppattidvāravasena pana imassāpi attheva pavattibhedo
  pañcadvāramanodvāresu mahāvipākānaṁ tadārammaṇavasena pavattisambhavato.
  Yathā pana kusalaṁ gativasena pañcavidhaṁ viññāṇaṭṭhitivasena sattavidhañca
  na evamidaṁ tadekadeseeva uppajjanato. Tattha ārammaṇato
  ekaccappavattiākārato ca visadisataṁ dassetuṁ yathā panātiādi
  vuttaṁ. Chasu ārammaṇesūti parittādiatītādiajjhattādippabhedesu
  chasu ārammaṇesu. Āgamanādivasenāti āgamanapaccayavasena.
  Tattha ekaccānaṁ ācariyānaṁ matena mukhe calite ādāsatale
  mukhanimittacalanaṁ viya asaṅkhārassa kusalassa vipāko asaṅkhāro sasaṅkhārassa
  kusalassa vipāko sasaṅkhāroti evaṁ āgamanavasena. Ekaccānampana
  ācariyānaṁ matena balavantehi vibhūtehi paccayehi kammādīhi uppanno
  asaṅkhāro dubbalehi sasaṅkhāroti evaṁ paccayavasena. Sampayuttadhammānanti
  pāliyaṁ sarūpato āgatasampayuttadhammānaṁ. Tesañhi vasena
  kusalato vipākassa visesābhāvo. Nirussāhanti ettha ussāho
  nāma anupacchinnāvijjātaṇhāmānasantāne vipākuppādanasamatthatāsaṅkhāto
  byāpāro so vipākesu natthīti taṁ nirussāhaṁ kusalesu
-------------------------------------------------
[page 083]
  Pana abhiññāvasappavattesupi atthevāti taṁ saussāhanaṁ 1-.
      Lobhādīnaṁ ekantasāvajjatāya ayonisomanasikārahetukānaṁ natthi
  vipākabhāvo alobhādīnampi ekantānavajjasabhāvānaṁ kāraṇassa
  tabbidhuratāya nattheva akusalavipākabhāvoti āha akusalavipākaṁ
  ahetukamevāti. Yathā atiiṭṭhe iṭṭhamajjhatte ca ārammaṇe
  vedanābhedasambhavato kusalavipākamanoviññāṇadhātu duvidhā hoti
  somanassasahagatā upekkhāsahagatāti na evaṁ atianiṭṭhe aniṭṭhamajjhatte
  ca ārammaṇe vedanābhedo atthīti akusalavipākamanoviññāṇadhātu
  ekamevāti sattavidhanti vuttaṁ. Sati hi tattha vedanābhede
  atianiṭṭhe domanassena bhavitabbaṁ na ca paṭighena vinā domanassaṁ
  uppajjatīti. Kāyaviññāṇassa dukkhasahagatatā kusalavipāke
  vuttavipariyāyena veditabbā. Upekkhā hīnāti ekantanihīnassa
  akusalassa vipākabhāvato upekkhāpi samānā hīnāeva dukkhasabhāvattā.
  Tenāha dukkhaṁ viya nātitikhiṇāti. Yathā dukkhaṁ ativiya tikhiṇaṁ kaṭukaṁ
  na evamayaṁ tathāpi dukkhasabhāveneva pavattati. Na hi akusalassa
  vipāko adukkho hoti upekkhābhāvo cassa balavatā bādhiyamānassa
  paṭippharituṁ 2- asakkontassa dubbalassa purisassa tena kariyamānabādhāya
  upekkhanā viyāti daṭṭhabbo. Itaresūti kusalavipākesu.
      [28] Rūpāvacaranti rūpāvacaravipākaviññāṇaṁ. Vipākakathā
  hesāti. Kusalaṁ viyāti rūpāvacarakusalaṁ viya. Na hi rūpāvacaravipāko

  *  *  *  *  *  *
  Footnote: 1. Ma. saussāhaṁ. 2. Ma. paṭippaharituṁ.
-------------------------------------------------
[page 084]
  Tadaññakusalasadiso. Apica sambandhisaddā ete yadidaṁ kusalaṁ
  vipākoti ca. Tasmā yathā mātaraṁ payirupāsatīti vutte attano
  mātaranti avuttampi siddhameva 1- taṁ evaṁ idhāpīti attano kusalaṁ viyāti
  attho. Kusalasadisatā cettha dhammato ārammaṇato ca veditabbā.
  Tathā hi ye phassādayo kusale labbhanti te vipākepi labbhanti.
  Yasmiñca ārammaṇe kusalaṁ pavattati tattheva ayaṁ vipākopi pavattati.
  Yampanettha pañcamajjhānacittaṁ abhiññāppattaṁ tassa vipākoeva
  natthi. Kasmā natthi. Asambhavato ānisaṁsabhūtattā ca. Tañhi vipākaṁ
  dentaṁ rūpāvacarameva dadeyya. Na hi aññabhūmikaṁ kammaṁ aññabhūmikaṁ
  vipākaṁ deti. Kammanimittārammaṇatā ca rūpāvacaravipākassa vuttāti
  na hi taṁ aññaṁ ārababha pavattati. Parittārammaṇādiārammaṇañca
  taṁ na hotīti ayamasambhavo jhānassa ānisaṁsabhūtaṁ [2]- dānādīnaṁ tasmiṁ
  attabhāve paccayalābho viyāti pavattito pana vipākassa kusalassa
  ca attheva bhedoti taṁ dasasetuṁ kusalampanātiādi vuttaṁ. Kusalaṁ
  viya kasiṇugghāṭimākāsādiārammaṇabhedato catubbidhaṁ. Pavattibhedo
  vuttanayova javanavasena paṭisandhiādivasena ca pavattanato.
  Catumaggayuttacittaphalattāti catūhi ariyamaggehi sampayuttakusalacittassa phalattā
  catubbidhasāmaññaphalasampayuttacittabhāvatoti attho. Maggavīthiyaṁ
  dvikkhattuṁ tikkhattuṁ vā phalasamāpattiyaṁ aparicchinnaparimāṇaṁ
  pavattamānampi dvīsu ṭhānesu pavattiyā dvidhā pavattatīti vuttaṁ. Sabbampīti

  *  *  *  *  *  *
  Footnote: 1. Ma. siddhamevetaṁ. 2. Ma. casaddo atthi.
-------------------------------------------------
[page 085]
  Tevīsatividhaṁ kāmāvacaravipākaṁ pañcavidhaṁ rūpāvacaravipākaṁ catubabidhaṁ
  arūpāvacaravipākaṁ catubbidhameva lokuttaravipākanti sabbampi
  vipākaviññāṇaṁ nātisaṅkhepavitthāranayena chattiṁsavidhaṁ hoti.
      Bhūmibhedato tividhaṁ lokuttarassa abhāvato. Lokuttarañhi
  kiriyacittaṁ natthi ekantena anantaravipākadāyibhāvato. Vuttañhi
  samādhimānantarikaññamāhūti 1-. Hotu tāva sekhānaṁ uppajjamānaṁ
  anuttaraṁ kusalaṁ puggalantarabhāvupanayanato saphalaṁ arahato pana
  uppajjamānaṁ puggalantarabhāvupanayanato nipphalaṁ. Tassa kiriyabhāvo
  kasmā na icchitoti. Icchitabbo siyā. Yadi tassa punappunaṁ
  uppatti siyā sakiṁyeva pana lokuttaraṁ kusalaṁ pavattati. Yadi hi
  punappunaṁ pavatteyya maggacittaṁ arahatopi pavattatīti lokuttaraṁ
  kiriyacittaṁ siyā na cetaṁ atthi payojanābhāvato tasmā natthi
  lokuttaraṁ kiriyaviññāṇaṁ. Kiriyaviññāṇanti ca kiriyāmattaṁ
  viññāṇaṁ kusalākusalaṁ viya kiñci vipākaṁ anuppādetvā
  kiriyāmattameva hutvā pavattanakaṁ viññāṇanti attho. Kasmā panetaṁ
  vipākaṁ na uppādetīti. Vuccate. Ettha hi yadetaṁ
  āvajjanadvayaṁ taṁ anupacchinnabhavamūlepi santāneva pavattaṁ anāsevanatāya
  dubbalabhāvato abījasāmatthiyaṁ viya pupphaṁ aphalameva hoti. Yampana
  ucchinnabhavamūlāyaṁ santatiyaṁ pavattaṁ aṭṭhārasavidhaṁ viññāṇaṁ taṁ

  *  *  *  *  *  *
  Footnote: 1. khu. khu. 25/5.
-------------------------------------------------
[page 086]
  Samucchinnamūlāya latāya pupphaṁ viya phaladāyi na hotīti veditabbaṁ.
  Aññassa asambhavato kiriyahetunā nāma alobhādināva bhavitabbanti
  āha alobhādikiriyahetuvirahitanti. Cakkhuviññāṇādīnaṁ purecarā
  hutvā rūpādiārammaṇānaṁ vijānanalakkhaṇā cakkhuviññāṇādipurecara-
  rūpādivijānanalakkhaṇā. Ayampana manoviññāṇato uppannāpi
  visiṭṭhamananakiccābhāvena manomattā dhātūti manodhātu. Tathāhesā
  manoviññāṇassa paccayo na hoti. Ayamettha saṅkhepo. Vitthāro
  pana dhātuniddese āgamissati. Āvajjanarasāti ābhogarasā
  cittasantānassa vā purimākārato aññathā oṇojanarasā.
  Bhavaṅgavicchedapadaṭṭhānāti bhavaṅgasantānavicchedapadaṭṭhānā. Apubbārammaṇā
  sakideva pavattamānā sabbathā visayarasaṁ anubhavituṁ na sakkotīti iṭṭhādīsu
  sabbattha upekkhāyuttāva hoti. Sādhāraṇāti sekhāsekhaputhujjanānaṁ
  sādhāraṇā. Asādhāraṇāti asekhānaṁyeva āveṇikā.
  Voṭṭhabbanāvajjanarasāti pañcadvāre santīraṇena gahitārammaṇaṁ vavaṭṭhapentī
  viya pavattanato voṭṭhabbanarasā manodvāre pana vuttanayena
  āvajjanarasā. Tathābhāvena pañcadvāramanodvāresu yathākkamaṁ
  voṭṭhabbanāvajjanabhāvena paccupatiṭṭhatīti tathābhāvapaccupaṭṭhānā.
  Voṭṭhabbanakāle santīraṇakiccānaṁ tissannaṁ ahetukavipākamanoviññāṇadhātūnaṁ
  āvajjanakāle yassa kassaci bhavaṅgassāti imesaṁ aññatarāpagamo
  etissā āsannakāraṇanti āha ahetuka .pe.
-------------------------------------------------
[page 087]
  Padaṭṭhānāti. Arahatanti arahataṁyeva asādhāraṇabhāvato. Anuḷāresūti
  aṭṭhikasaṅkhalikapetarūpādīsu aññesu vā appaṇītesu vatthūsu.
  Hasituppādanarasāti hasitasseva uppādanarasā. Tathāhīdaṁ 1- cittaṁ
  hasituppādanantveva vuccati na aññesaṁ hasituppādakacittānaṁ
  abhāvato. Aññānipi hi dvādasa somanassasahagatāni
  parittakusalākusalakiriyacittāni yathārahaṁ puthujjanādīnaṁ hasituppādakāni vijjanti
  idampana cittaṁ vicāraṇapaññāvirahitaṁ parittesu appaṇītesu ārammaṇesu
  arahantānaṁ somanassamattaṁ uppādentaṁ uppajjati. Bhagavatopi
  uppajjatīti aṭṭhakathāyaṁ vuttaṁ taṁ atītaṁsādīsu appaṭihatañāṇaṁ
  vatvā imehi tīhi dhammehi samannāgatassa buddhassa bhagavato
  sabbaṁ kāyakammaṁ ñāṇapubbaṅgamaṁ ñāṇānuparivattīti vacanato
  vicāretabbanti eke. Tattha hasituppādacittena pavattiyamānampi bhagavato
  sitakāraṇaṁ pubbenivāsānāgataṁsasabbaññutaññāṇānaṁ anuvattakattā
  ñāṇānuparivattiyevāti evampana ñāṇānuparivattibhāve sati na koci
  pāliaṭṭhakathānaṁ virodho. Evañca katvā aṭṭhakathāyaṁ tesaṁ
  ñāṇānaṁ ciṇṇapariyante idaṁ cittaṁ uppajjatīti vuttaṁ avassañca
  etaṁ evaṁ icchitabbaṁ. Aññathā aññassāpi viññattisamuṭṭhāpakassa
  ahetukacittassa bhagavato uppatti na yujjeyya. Na hi
  viññattisamuṭṭhāpakassa taṁsamuṭṭhitāya viññattiyā kāyakammādibhāvaṁ āpajjanabhāvo
  vibandhatīti. Ekantato hadayavatthupadaṭṭhānaṁ pañcavokārabhaveeva

  *  *  *  *  *  *
  Footnote: 1. Ma. tathā hi taṁ.
-------------------------------------------------
[page 088]
  Uppajjanato. Ayamettha visesoti ayaṁ sekhaputhujjanānaṁ uppattiyā
  vipākuppādanasamatthatā arahataṁ uppattiyā tadabhāvoti ubhayesaṁ
  santāne uppattisamupalakkhito ettha kusalakiriyaviññāṇesu viseso.
  Evañca katvā paccayavekallena avipākassāpi kusalākusalassa
  kiriyabhāvappasaṅgo nivattito hoti. Parato kusalato visesoti
  etthāpi eseva nayo. Sabbānipi kusalākusalābyākatāni
  ekūnanavutiviññāṇāni honti nātisaṅkhepavitthāranayenāti adhippāyo.
      [29] Paṭisandhiviññāṇādīnaṁ kiccaṁ nāma bhavantarapaṭisandhādinā
  ākārena pavattieva tabbinimuttañca cittassa aññaṁ kiccaṁ
  natthīti āha cuddasahi ākārehi pavattantīti. Ānubhāvenāti
  sāmatthiyena. Katupacitañhi kammaṁ avasesapaccayasamavāye vipākaṁ dentaṁ
  attano ānubhāvaṁ visajjentaṁ 1- viya hoti. Devamanussesūti chasu
  kāmāvacaradevesu ceva manussesu ca. Kammakammanimittagatinimittānanti
  ettha kammaṁ nāma katupacitaṁ kāmāvacarakusalakammaṁ. Tañca kho
  vipākadānāya laddhokāsaṁ. Tenāha paccupaṭṭhitanti. Kammanimittaṁ
  kammāyūhanakkhaṇe cetanāya paccayabhūtaṁ deyyadhammādi. Gatinimittaṁ
  yaṁ gatiṁ upapajjati tappariyāpannaṁ rūpāyatanaṁ. Paṇḍakādibhāvanti
  paṇḍakamūgamammanādibhāvaṁ. Dubbalassa duhetukakusalassa 2- vipākabhūtā
  upekkhāsahagatāhetumanoviññāṇadhātu dubbala .pe.
  Manoviññāṇadhātu. Nesanti bhāvitarūpāvacarakusalānaṁ sattānaṁ.

  *  *  *  *  *  *
  Footnote: 1. visajjantaṁ. 2. Ma. dvihetukakusalassa.
-------------------------------------------------
[page 089]
  Kammanimittamevāti paṭhavīkasiṇādikaṁ attano kammārammaṇameva.
  Evantāvetthāti ettha viññāṇakkhandhaniddese evaṁ saṅkhepato
  sarūpadassanamatteneva ekūnavīsatiyā vipākaviññāṇānaṁ paṭisandhivasena
  pavatti veditabbā. Bhavālambaṇādivibhāgena pana yadettha vattabbaṁ
  taṁ paṭiccasamuppādakathāyaṁ āgamissati.
      [30] Taṁ tanti ekūnavīsatiyā paṭisandhiviññāṇesu yaṁ yaṁ
  uppajjitvā niruddhaṁ taṁ taṁ anantaraṁ uppattiyā anubandhamānaṁ.
  Tassa tassevāti yassa yassa kammassa vipākabhūtaṁ paṭisandhiviññāṇaṁ
  tassa tasseva. Tasmiṁyevāti kammādikeeva. Kammañca
  paṭisandhiviññāṇassa ārammaṇaṁ tasmiṁ kamme atha kammanimittaṁ
  gatinimittañca tasmiṁ kammanimitte gatinimitteti attho. Tādisamevāti
  yādisaṁ paṭisandhiviññāṇaṁ hetuto sesasampayuttadhammato ca
  tādisameva. Santānavinivattaketi bhavaṅgasantānassa vinivattanake.
  Aññasmiṁ āvajjanasaṅkhāte cittuppāde. Kiriyamayacitteneva
  supinadassanaṁ hotīti āha supinaṁ apassatoti. Aparimāṇasaṅkhyampi
  pavattateva 1-. Tathāhīdaṁ upapattibhavassa aṅgabhāvena pavattanato
  bhavaṅganti vuccati. Tesaṁyevāti paṭisandhibhūtānaṁyeva.
      Indriyānīti cakkhādīni cattāri 2- indriyāni.
  Ārammaṇaggahaṇakkhamānīti rūpādiārammaṇaṁ gahetuṁ samatthāni. Mātukucchigatakāle
  viya hi bahi nikkhantakālepi na tāva indriyāni sakiccakārī 3-

  *  *  *  *  *  *
  Footnote: 1. Ma. pavattatiyeva. 2. Ma. ayaṁ pāṭho natthi. 3. Ma. sakiccāni.
-------------------------------------------------
[page 090]
  Honti. Anukkamena pana visadabhāvaṁ pattakāleeva sakiccakārī 1-
  honti. Tenevāha idha paripakkattā āyatanānanti. Āpāthagateti
  yogyadesāvaṭṭhite. Tameva yogyadesāvaṭṭhitaṁ rūpaṁ paṭicca ghaṭṭanā
  paccayaladdhā 2-. Ghaṭṭanāti paṭighāto yena byāpārādivisesapacca-
  yantarasahite cakkhussa visaye vikāruppattivisadisuppattivisayassa
  iṭṭhāniṭṭhabhāvena anuggaho upaghāto cāti attho. Tatoti
  ghaṭṭanānantaraṁ. Ghaṭṭanānubhāvenāti ghaṭṭanābalena. Bhavaṅgacalananti
  bhavaṅgacittassa pakampanaṁ tathā dvikkhattuṁ pavattiyā visadisassa
  kāraṇabhāvupagamananti attho. Tañhi cittasantānassa purimāvatthāya
  bhinnāvatthāhetutāya calanaṁ viyāti calananti vuttaṁ. Visayavisayībhāvasiddhāya
  dhammatāya ārammaṇassa abhimukhībhāvena pasādassa tāva
  ghaṭṭanā hotu aññasannissitassa pana bhavaṅgassa calanaṁ kathaṁ hotīti.
  Taṁsambandhabhāvato bheritale ṭhapitāsu sakkharāsu ekissā sakkharāya
  ghaṭṭitāya tadaññasakkharāya ṭhitamakkhikācalanañcettha udāharaṇanti.
  Tadeva rūpanti tadeva bhavaṅgacalanassa paccayabhūtaṁ āpāthagataṁ rūpāyatanaṁ.
  Bhavaṅgaṁ vicchindamānā viyāti bhavaṅgasantānaṁ vicchindantī viya.
  Tadārammaṇuppattiyā parato bhavaṅgassa uppajjanato visayaggahaṇaṁ
  pañcadvārāvajjanaṁ vatvā tadanantaraṁ dassanādīsu vattabbesu tāni
  avatvā manodvārāvajjanassa gahaṇaṁ uddese dvinnaṁ āvajjanānaṁ
  āvajjanasāmaññena gahitattā.

  *  *  *  *  *  *
  Footnote: 1. Ma. sakiccāni. 2. Ma. paccayaṁ laddhā.
-------------------------------------------------
[page 091]
      [31] Āvajjanānantaranti pañcadvārāvajjanānantaraṁ. Ye
  hadayavatthu viya sampaṭicchanādivīthicittānipi nānujānanti tesaṁ
  sampaṭicchanāya cakkhuviññāṇadhātuyātiādinā tattha tattha pāli āgatā
  na hi sakkā pāliṁ paṭisedhetuṁ.
      [32] Sace mahantaṁ hotīti idaṁ javanapariyosānāya
  cittappavattiyā vuccamānattā vuttaṁ. Cuddasacittakkhaṇāyukañhi
  ārammaṇamidha mahantanti adhippetaṁ. Tañcuppajjitvā dviticittakkhaṇātītaṁ
  hutvā āpāthagamanavasena veditabbaṁ. Yathāvavaṭṭhāpiteti voṭṭhabbane 1-
  vuttākārena katavavaṭṭhāpane. Āvajjanāya voṭṭhabbanassa ca
  vuttattā avasesakāmāvacarakiriyānanti avasesaggahaṇaṁ kataṁ. Cha
  satta vāti vāsaddena pañca vāti idampi vuttamevāti daṭṭhabbaṁ.
  Suttamucchitādikāle pañcapi hi javanāni javantīti. Tāniyevāti
  aṭṭhannaṁ vātiādinā vuttāni ekūnatiṁsa kāmāvacarajavanāniyeva.
  Ito aññaṁ manodvārāvajjanānantaraṁ uppajjanakacittaṁ nāma natthīti
  dassanatthaṁ evakāraggahaṇaṁ. Gotrabhūtoti idaṁ gotrabhuṭṭhāniyānaṁ
  parikammavodānānampi gahaṇaṁ na gotrabhunoeva. Phalacittānīti
  samāpattivasena pavattanakaphalacittāni. Yaṁ yaṁ laddhapaccayanti yaṁ yaṁ
  javanaṁ rūpāvacarajavanādivasena gotrabhuanantaraṁ uppattiyā laddhappaccayaṁ.
      Atimahantanti soḷasacittakkhaṇāyukaṁ. Tattha hi

  *  *  *  *  *  *
  Footnote: 1. Ma. voṭṭhabbanena.
-------------------------------------------------
[page 092]
  Tadārammaṇacittaṁ uppajjati na aññattha. Vibhūtanti supākaṭaṁ. Tañca
  kāmāvacarameva. Tattha hi tadārammaṇassa uppatti.
  Kāmāvacarajavanāvasāneti kāmāvacarajavanasseva avasāne. Na hi taṁ
  kāmataṇhāhetukakammanibbattaṁ mahaggatānuttarajavanaṁ anubandhati ajanakattā
  janakāsadisattā ca. Yathā gehato bahi gantukāmo taruṇadārako
  janakaṁ janakasadisaṁ vā anubandhati na aññaṁ evamidampi tatthāpi
  na sabbasmā javanā sabbajavanena 1- tadārammaṇassa niyametabbato
  ārammaṇena ca vedanāya parivattetabbato. Tatthāyaṁ niyamo.
  Parittakusalalobhamohamūlasomanassasahagatakiriyajavanānaṁ aññatarānantaraṁ
  atimahavisaye 2- pañcannaṁ somanassasahagatānaṁ aññataraṁ tadārammaṇaṁ
  uppajjati tathā parittakusalākusalaupekkhāsahagatakiriyajavanānaṁ
  aññatarānantaraṁ upekkhāsahagatānaṁ channaṁ tadārammaṇānaṁ aññataraṁ pavattati.
  Iṭṭhārammaṇādīnanti iṭṭhaiṭṭhamajjhattāniṭṭhārammaṇānaṁ vasenāti
  sambandho. Tayidaṁ ārammaṇe vedanāparivattidassanatthaṁ vuttaṁ.
  Purimakammavasenāti idaṁ tadārammaṇavisesadassanatthaṁ. Na hi
  paṭisandhijanakameva kammaṁ tadārammaṇaṁ janeti athakho aññaṁ kammampi
  tampana paṭisandhidāyinā kammena nibbattetabbatadārammaṇato visadisampi
  nibbattetīti. Javanacittavasenāti idaṁ tadārammaṇaniyamadassanatthaṁ.
  Javanena tadārammaṇaṁ niyametabbanti hi vuttaṁ. Ādisaddena
  paṭisandhicittaṁ saṅgaṇhāti. Tañhi attano ukkaṭṭhatarassa

  *  *  *  *  *  *
  Footnote: 1. Ma. sabbaṁ javanena. 2. Ma. atimahati visaye.
-------------------------------------------------
[page 093]
  Tadārammaṇassa paccayo na hoti. Yo yo paccayo laddho hotīti
  yathāvuttesu iṭṭhārammaṇādīsu yo yo tadārammaṇassa uppattiyā
  paccayo samaveto hoti. Kiñci antaranti kiñci khaṇantaraṁ.
  Udakamivāti paṭisotaṁ gacchantaṁ udakamiva. Dvikkhattuṁ sakiṁ vāti
  vacanasiliṭṭhavasena vuttaṁ aṭṭha vā dasa vātiādīsu viya. Dvikkhattuṁyeva
  pana vaṇṇenti vipākacittattā āvajjanassa ca vidūrattā
  mūlabhavaṅgādibhavaṅgasāmaññasabbhāvato ca bhavaṅgassa ārammaṇe
  pavattanārahaṁ samānaṁ tassa javanassa ārammaṇaṁ ārammaṇaṁ etassāti
  tadārammaṇanti vuccati ekassa ārammaṇasaddassa lopaṁ katvā
  kāmāvacaraṁ oṭṭhamukhanti ca yathā. Ettha ca keci paṭṭhāne kusalākusale
  niruddhe vipāko tadārammaṇatā uppajjatīti vipākadhammadhammānaṁeva
  anantaraṁ tadārammaṇaṁ vuttanti kiriyajavanānantaraṁ na icchanti.
  Vipphāravantañhi javanaṁ nāvaṁ viya nadīsoto bhavaṅgaṁ anubandhati na
  pana chaḷaṅgupekkhāvato santavuttikiriyajavanaṁ paṇṇapūṭaṁ 1- viya nadīsototi.
  Tayidaṁ labbhamānassāpi kenaci adhippāyena katthaci avacanaṁ dissati
  yathā taṁ dhammasaṅgahe akusalaniddese labbhamānopi adhipati na vutto.
  Yañca paṇṇapūṭaṁ nidassitaṁ tampi nidassitabbena na samānaṁ
  nāvāpaṇṇapūṭānañhi nadīsotassa āvaṭṭanaṁ gati ca visadisīti nāvāya
  nadīsotassa anubandhanaṁ paṇṇapūṭassa ananubandhanañca yujjati idha
  pana kiriyajavanetarajavanānaṁ bhavaṅgasotassa āvaṭṭanaṁ gati ca sadisīti

  *  *  *  *  *  *
  Footnote: 1. Ma. paṇṇapuṭaṁ. evamuparipi.
-------------------------------------------------
[page 094]
  Ekassa 1- ananubandhanaṁ itarassa anubandhanañca na yujjati tasmā
  vicāretabbaṁ.
      [33] Bhavaṅgamevāti avadhāraṇaṁ bhavapariyosānassa idha
  anadhippetattā aññathā tadārammaṇāvasāne cutipi na hotiyeva.
  Dassanādīnīti dassanasavanaghāyanasāyanaphusanāni. Itisaddo
  ādiaṭṭho. Tena sampaṭicchanādīnaṁ saṅgaho daṭṭhabbo. Paṭisandhito
  bhavaṅgameva bhavaṅgato āvajjanamevāti evampavattacittaniyamavaseneva.
  Tampīti cuticittampi. Paṭisandhibhavaṅgacittāni viya ekūnavīsatividhameva
  hoti atthato bhedābhāvato.
      Bhavagatiṭhitinivāsesūti tīsu bhavesu pañcasu gatīsu sattasu
  viññāṇaṭṭhitīsu navasu sattāvāsesu ca. Yo panettha acittako
  so idha na gahetabbo viññāṇakathābhāvato. Etthāti idaṁ
  saṁsaramānānaṁ sattānanti iminā sambandhitabbaṁ. Ettha etesu
  vuttanayena saṁsaramānesu sattesu yo pana arahattaṁ pāpuṇāti
  sammāpaṭipattiṁ sandhāyāti 2- adhippāyo tassa arahato niruddhameva
  hoti cittaṁ appaṭisandhikabhāvatoti.
             Viññāṇakkhandhaniddesavaṇṇanā niṭṭhitā 3-.
      Vedena anubhavanākārena ayitaṁ pavattaṁ vedayitaṁ. Vedayitanti
  lakkhitabbaṁ dhammajātaṁ vedayitalakkhaṇaṁ. Tampana atthato vedanāevāti
  āha vedayitalakkhaṇaṁ nāma vedanāvāti. Athavā.

  *  *  *  *  *  *
  Footnote: 1. Ma. etassa. 2. Ma. sammāpaṭipattimanvāyāti. 3. Ma. iti viññāṇakkhandhe
  vitthārakathāmukhavaṇṇanā. evamuparipi.
-------------------------------------------------
[page 095]
  Vedayitaṁ lakkhaṇaṁ etissāti kappanāsiddhaṁ bhedaṁ nissāya
  aññapadatthasamāsavasenāpi vedanāva vuccatīti āha vedayitalakkhaṇaṁ nāma
  vedanāvāti. Vediyati vediyatīti 1- byāpanicchāya vasena vacanaṁ vedanāya
  savisaye abhiṇhappavattidassanatthaṁ. Sabhāvadhammato añño kattā
  natthīti dassanatthaṁ kattuniddeso. Itīti aniyamato hetuaṭṭho.
  Khoti vacanālaṅkāramattaṁ. Tasmāti tassa niyamanaṁ. Idaṁ vuttaṁ
  hoti yasmā yathāpaccayaṁ ārammaṇarasaṁ anubhavati tasmā vedanāti
  vuccatīti.
      [34] Kusalaviññāṇena sampayuttāti idaṁ kusalāya vedanāya
  upalakkhaṇaṁ daṭṭhabbaṁ. Yākāci kusalā vedanā sabbā sā kusalena
  viññāṇena sampayuttāti na pana tassā kusalabhāvasaṁsiddhidassanatthaṁ.
  Na hi kusalena viññāṇena sampayogato kusalāya vedanāya kusalabhāvo
  athakho yonisomanasikārādikato. Tenāha jātivasenāti. Akusalādīsupi
  eseva nayo. Yathā pana jātivasena kusādiviññāṇasampayuttatāya
  tividhā evaṁ yāva ekūnanavutiviññāṇasampayuttāti ekūnanavutividhā
  veditabbā. Sabhāvabhedatoti sampayuttabhūmiārammaṇādivasena labbhamānaṁ
  bhedaṁ aggahetvā kevalaṁ sabhāvakatabhedatoevāti attho. Pañcavidhāti
  vatvā taṁ pañcavidhataṁ dassetuṁ sukhantiādi vuttaṁ. Tattha sukhayatīti
  sukhaṁ kāyaṁ sampayuttadhamme ca laddhassāde karotīti attho.
  Suṭṭhu vā khādati khanati vā kāyikaṁ ābādhanti sukhaṁ. Sukaraṁ

  *  *  *  *  *  *
  Footnote: 1. Ma. vedayati vedayatīti.
-------------------------------------------------
[page 096]
  Okāsadānaṁ etassāti sukhanti apare. Dukkhayatīti dukkhaṁ kāyaṁ
  sampayuttadhamme ca vibādhatīti attho. Duṭṭhu vā khādati khanati vā
  kāyikaṁ assādanti dukkhaṁ. Dukkaraṁ okāsadānaṁ etassāti dukkhanti
  apare. Somanassupekkhānaṁ saddattho heṭṭhā vuttoyeva. Domanassaṁ
  somanasse vuttanayānusārena veditabbaṁ. Kimpana kāraṇaṁ
  mānasetarasātāsātavasena sukhaṁ dukkhañca vibhajitvā vuttaṁ sukhaṁ somanassaṁ
  dukkhaṁ domanassanti upekkhā pana mānasi itarā ca ekadhāva
  vuttāti. Bhedabhāvato. Yathā hi anuggahupaghātakatāya sukhadukkhāni
  aññathā kāyassa anuggahamupaghātañca karonti aññathā manaso
  na evamupekkhā tasmā bhedābhāvato ekadhāva upekkhā vuttāti.
  Tattha yena sabhāvabhedena vedanā pañcavidhā sā pavattiṭṭhāne
  dassite supākaṭā hotīti pavattiṭṭhānaṁ tāva dassetuṁ tatthātiādi
  āraddhaṁ. Akusalavipākenāti etthāpi kāyaviññāṇena sampayuttanti
  ānetvā sambandhitabbaṁ. Yathā adhikaraṇīmatthake kappāsapicupiṇḍaṁ
  ṭhapetvā ayokūṭena paharantassa picupiṇḍaṁ atikkamitvā kūṭaṁ adhikaraṇiṁ
  gaṇhāti nighaṁso balavā hoti evaṁ paṭighaṭṭanānighaṁsassa balavabhāvato
  iṭṭhe iṭṭhamajjhatte ca ārammaṇe kāyaviññāṇaṁ sukhasahagataṁ hoti.
  Aniṭṭhe aniṭṭhamajjhatte ca dukkhasahagatanti āha kusala .pe.
  Dukkhanti. Kāmāvacaravipākaviññāṇāni pañca kammārammaṇavasena
  somanassasahagatāni honti rūpāvacaravipākāni cattāri kammavasena
-------------------------------------------------
[page 097]
  Sesāni terasa kāmāvacarāni aṭṭha rūpāvacarāni dvattiṁsa lokuttarāni
  yathārahaṁ cetobhisaṅkhārārammaṇapādakādivasena somanassasahagatāni hontīti
  āha somanassaṁ dvāsaṭṭhiyā viññāṇehi sampayuttanti. Domanassaṁ
  dvīhi akusalehi viññāṇehi sampayuttaṁ cetobhisaṅkhārārammaṇādivasena.
  Avasesapañcapaññāsāyāti yathāvuttāni chasaṭṭhī viññāṇāni
  ṭhapetvā avasesāya pañcapaññāsāya. Tattha kusalākusalavipākāni
  iṭṭhāniṭṭhesu nibbikappakāni sukhadukkhayuttāni 1- bhavituṁ yuttānipi dvinnaṁ
  picupiṇḍānaṁ viya dvinnaṁ dvinnaṁ upādāyarūpānaṁ ghaṭṭanānighaṁsassa
  mandabhāvato cakkhādisannissitāni aṭṭhapi viññāṇāni sabbattha
  upekkhāsampayuttāneva honti tathā balavapaccayatāya sukhadukkhānaṁ [2]-
  tadabhāvato apubbārammaṇanissayappavattīni āvajjanasampaṭicchanaviññāṇāni.
  Asadisānantarapaccayaṁ kiriyārambhassa ādibhūtaṁ voṭṭhabbanaṁ
  kāyadukkhappadhānatāya akusalaphalassa tadupanissayabhūtaṁ akusalavipākapaṭisandhiādi.
  Iṭṭhamajjhattārammaṇappavattīni kāmāvacarakusalavipākaviññāṇāni
  ca upekkhāsahagatāniyeva honti. Kammavaseneva vā
  vipākānubhavanassa iṭṭhāniṭṭhārammaṇesu adukkhamasukhabhāvo yutto.
  Sati ca vipākabhūtāya upekkhāya sukhadukkhamajjhattabhāve kammārammaṇavasena
  kusalavipākāya iṭṭhabhāvo akusalavipākāya aniṭṭhabhāvo ca
  veditabbo. Avasiṭṭhāni pana sattatiṁsa viññāṇāni
  cetobhisaṅkhārārammaṇapādakādivasena upekkhāsampayuttāni hontīti

  *  *  *  *  *  *
  Footnote: 1. Ma. sukhadukkhasampayuttāni 2. Ma. tesañca.
-------------------------------------------------
[page 098]
  Evaṁ pañcapaññāsāya viññāṇehi upekkhāya sampayuttatā
  veditabbā. Salakkhaṇannāma dhammānaṁ anaññasādhāraṇo sabhāvo
  anubhavanañca sabbavedanānaṁ sādhāraṇalakkhaṇanti taṁ paṭiniyatena
  ārammaṇena niyametvā dassento āha iṭṭhaphoṭṭhabbānubhavanalakkhaṇaṁ
  sukhanti tassa byabhicārābhāvato. Bhusaṁ brūhanaṁ vaḍḍhanaṁ
  upabrūhanaṁ. Tayidaṁ kāmaṁ ca cetasikasukhepi labbhati tampana
  savikappakaṁ cetobhisaṅkhāravasenāpi hoti idantu nibbikappakaṁ
  sabhāvasiddhittā 1- tato sātisayanti āha sampayuttānaṁ upabrūhanarasanti.
  Assādiyatīti assādo sukhā vedanā. Tenāha bhagavā yaṁ bhikkhave
  pañcupādānakkhandhe paṭicca uppajjati sukhaṁ somanassaṁ ayaṁ vuccati
  bhikkhave pañcupādānakkhandhesu assādoti. Kāyanissitattā kāye
  bhavo kāyiko soeva assādo tathā paccupatiṭṭhatīti
  kāyikāssādapaccupaṭaṭhānaṁ. Kāyindriyapadaṭṭhānaṁ anaññavatthukattā. Dukkhassa
  lakkhaṇādīni vuttanayānusārena veditabbāni. Bhāvato parikappanato
  vā iṭṭhassa ārammaṇassa anubhavanalakkhaṇaṁ iṭṭhārammaṇānubhavanalakkhaṇaṁ.
  Tenāha yathā tathā vā iṭṭhākārasambhogarasanti.
  Yathābhūtena vā ayathābhūtena vā iṭṭhākārena ārammaṇassa sambhuñjanarasaṁ
  paccanubhavanakiccanti attho. Passaddhipadaṭṭhānanti idaṁ passaddhakāyo
  sukhaṁ vediyatīti 2- suttapadaṁ nissāya vuttaṁ. Tampana nirāmisassa

  *  *  *  *  *  *
  Footnote: 1. Ma. sabhāvasiddhattā. 2. aṅ. dasaka. 24/3. Ma. vedetīti.
-------------------------------------------------
[page 099]
  Somanassassa vasena veditabbaṁ. Somanasse vuttavipariyāyena domanassassa
  lakkhaṇādīni veditabbāni. Domanassassa kāmadhātuyaṁ uppajjanato
  ekantena hadayavatthupadaṭṭhānatā tato viseso. Majjhattassa
  ārammaṇassa majjhattaṁ vā vedayitaṁ anubhavanaṁ lakkhaṇaṁ etissāti
  majjhattavedayitalakkhaṇā. Majjhattānubhavanatoeva sampayuttānaṁ
  nātiupabrūhanamilāpanarasā. Santabhāvapaccupaṭṭhānāti idaṁ ca anavajjāya
  nirāmisāya upekkhāya vasena veditabbaṁ na sabbāya.
                 Vedanākkhandhavaṇṇanā niṭṭhitā.
      [35] Sañjānanalakkhaṇannāma saññā vāti ādīsu yaṁ vattabbaṁ
  taṁ vedanākkhandhaniddese vuttanayeneva veditabbaṁ. Kāmaṁ vedanāyapi
  vippayuttaṁ viññāṇaṁ natthi tassā pana sabhāvato bhinnattā kāyaci
  vedanāya sampayuttañca kāyaci vippayuttañca hoti saññāya pana
  īdisaṁ natthīti āha na hi taṁ viññāṇaṁ .pe. Saññāyāti.
  Sabbāvāti catubhūmikāpi. Athavā. Yathā vedanā bhinnasabhāvattā
  bhedanalakkhaṇādito vuttā na evamayaṁ ayampana sabbāva sañjānanalakkhaṇā.
  Nīlādibhedassa ārammaṇassa sañjānanaṁ saññaṁ katvā jānanaṁ
  lakkhaṇaṁ etissāti sañjānanalakkhaṇā. Tathāhi sā abhiññāṇena
  sañjānanato paccābhiññāṇarasāti vuccati. Nimittena hi puna
  sañjānanakiccā paccābhiññāṇarasā. Tassā vaḍḍhakissa dārumhi
  abhiññāṇaṁ katvā tena abhiññāṇena paccābhijānanakāle pavatti
-------------------------------------------------
[page 100]
  Veditabbā. Tenāha tadevetantiādi. Puna sañjānanassa paccayo
  punasañjānanapaccayo tadeva nimittaṁ puna .pe. Nimittaṁ tassa
  karaṇaṁ puna .pe. Karaṇaṁ. Punasañjānanapaccayabhūtaṁ vā nimittakaraṇaṁ
  puna .pe. Karaṇaṁ tadassā kiccanti punasañjānanapaccayanimittakaraṇarasā.
  Punasañjānanapaccayanimittakaraṇaṁ 1- nimittakārikāya
  nimittena sañjānantiyā ca sabbāya saññāya samānaṁ yojetabbaṁ.
  Abhinivesakaraṇaṁ idameva saccanti saññābhinivesamatteneva daṭṭhabbaṁ.
  Yathāupaṭṭhitavisayapadaṭṭhānā avikappasabhāvattā ñāṇasampayuttā pana
  saññā ñāṇameva anuvattati tasmā abhinivesakārikā viparītaggāhikā
  ca na hoti. Eteneva samādhisampayuttatāya aciraṭṭhānatā ca na
  hotīti veditabbā. Evaṁ rāgadiṭṭhimānādisampayuttāya saññāya
  rāgādianuvattikabhāvoti.
                  Saññākkhandhavaṇṇanā niṭṭhitā.
      [36] Rāsikaraṇalakkhaṇanti sampiṇḍanalakkhaṇaṁ. Tato saṅkhārā
  āyūhanarasā vuccanti. Cetanāpadhānatāya hi saṅkhārakkhandhadhammā
  evaṁ vuttā. Tenevāha kimpana tanti saṅkhārāyevāti ādi.
  Tattha saṅkhatamabhisaṅkharontīti yathā attano phalaṁ saṅkhataṁ sammadeva
  nipphannaṁ hoti evaṁ abhisaṅkharontīti attho. Vipphārapaccupaṭṭhānāti
  ettha vipphāro nāma vipphāravantatā tasmā sabyāpārapaccupaṭṭhānāti
  attho.

  *  *  *  *  *  *
  Footnote: 1. Ma. punasañjānananimittakaraṇaṁ.
-------------------------------------------------
[page 101]
      Tasmiṁ tasmiṁ citte uppanne niyamena uppajjanato niyatā.
  Sarūpena āgatāti evaṁ piṭṭhivattake akatvā pāliyā sarūpeneva
  āgatā. Kadācideva uppajjanato na niyatāti aniyatā. Yadipi
  aniyatā ekajjhaṁ na uppajjanti tasmimpana citte
  uppajjanadhammatāya chattiṁsāti vuttaṁ. Tenāha uppajjamānāpi ca na
  ekato uppajjantīti.
      Phusatīti kattuniddeso. Yaṁ tattha kāraṇaṁ taṁ heṭṭhāvuttameva.
  Phusanti etenāti vā phasso. Sampayuttadhammā hi
  ārammaṇe pavattamānā taṁ phusanalakkhaṇena phassena phusantā viya
  honti. Ārammaṇaphusanamattaṁ vā phassoti sādhanattayampi yujjateva.
  Sabhāvadhammesu kattukaraṇasādhanavacanaṁ tadākārasamāropanato pariyāyakathā
  bhāvasādhanavacanameva nippariyāyakathāti vuttaṁ phusanalakkhaṇoti.
  Ayañhīti ādi yathāvuttalakkhaṇādisamatthanaṁ. Yadi ayaṁ dhammo cetasiko
  svāyaṁ arūpadhammo samāno kathaṁ phusanalakkhaṇo saṅghaṭṭanarasādiko ca
  hotīti antolīnacodanaṁ 1- hadaye ṭhapetvā tassa sodhanatthaṁ arūpadhammopi
  samānotiādi vuttaṁ. Tattha phusanākāreneva pavattatīti iminā
  arūpassāpi tassa dhammassa ayaṁ sabhāvoti dasseti. Sā ca
  tassa phusanākārappavatti ambilāmbapakkādiṁ khādantaṁ passantassa
  parassa kheḷuppatti. Paraṁ vibādhiyamānaṁ disvā dayālukassa
  sarīrakampanaṁ rukkhasākhagge duṭṭhitaṁ purisaṁ disvā bhūmiyaṁ ṭhitassa

  *  *  *  *  *  *
  Footnote: 1. Ma. antolīnaṁ codanaṁ.
-------------------------------------------------
[page 102]
  Bhīrukapurisassa jaṅghacalanaṁ pisācādibhāyitabbaṁ disvā ūrukhambhoti
  evamādīsu paribyattā hoti. Ekadesenāti kaṭṭhadvayādi viya attano
  ekappadesena 1-. Anallīyamānopīti asaṁsiliyamānopi 2-. Rūpasaddehi
  saha phassassa sāmaññaṁ anallīyamānasaṅghaṭṭanameva na visayabhāvo.
  Yathā rūpasaddā cakkhusotāni anallīyamānāeva phusitanti ādinā
  vuttā evaṁ phassassāpi ārammaṇaphusanasaṅghaṭṭanānīti. Saṅghaṭṭanañca
  phassassa cittārammaṇānaṁ sannipatanabhāvoeva. Tenāha
  cittamārammaṇañca saṅghaṭṭetīti. Kiccatthena rasena saṅghaṭṭanarasatā
  vuttā. Vatthārammaṇasannipātena vā sampajjatīti
  saṅghaṭṭanasampattiko phasso saṁghaṭṭanaraso vutto. Yathā dve pāṇī
  vajjeyyuntiādīsu pāṇissa pāṇimhi saṅghaṭṭanaṁ tabbisesabhūtarūpadhammā
  evaṁ cittassa ārammaṇe saṅghaṭṭanaṁ tabbisesabhūto eko
  cetasikadhammo daṭṭhabbo. Tiṇṇaṁ saṅgati phassoti 3- vacanato
  cakkhurūpaviññāṇādīnaṁ saṅgativasena gahetabbattā āha
  tikasannipātasaṅkhātassātiādi. Tassa phassassa kāraṇabhūto tadanurūpo
  samannāhāro tajjāsamannāhāro. Indriyassa tadabhimukhabhāvo āvajjanāya
  ca ārammaṇakaraṇaṁ visayassa parikkhatatā abhisaṅkhatatā viññāṇassa
  visayabhāvakaraṇanti attho. Yathā niccammagāvī yaṁ yampi ṭhānaṁ
  upagatā tattha tattha dukkhameva pāpuṇāti evaṁ phasse sati vedanā

  *  *  *  *  *  *
  Footnote: 1. Ma. ekapassena. 2. asaṁsilisamānopīti maññe. 3. Ma. u. 14/510.
-------------------------------------------------
[page 103]
  Uppajjateva vedanā ca dukkhasallādisabhāvāti vuttaṁ
  vedanādhiṭṭhānabhāvato pana niccammagāvī viya daṭṭhabboti.
      [37] Abhisandahatīti pabandhati pavatteti. Cetanābhāvo
  byāpārabhāvo. Āyūhanaṁ cetayanaṁ iriyanaṁ. Saṁvidahanaṁ vicāraṇaṁ.
  Āyūhanarasāya cetanāya pavattamānāya sabbepi sampayuttadhammā yathāsakaṁ
  kiccappasutā hontīti sā sakiccaparakiccasādhikā vuttā. Jeṭṭhasisso
  pare sajjhāyane uyyojento sayampi sajjhāyati. Mahāvaḍḍhakimhi
  vaḍḍhakikammaṁ kātuṁ āraddhe itarepi karontiyeva. Ussāhanabhāvenāti
  ādarakaraṇabhāvena. Sātisayaṁ 1- ādarabhūtā sampayuttadhamme
  ādarayatīti. Āyūhanavaseneva ussāhanaṁ daṭṭhabbaṁ na
  viriyussāhanavasena. Virabhāvoti yena viro nāma hoti so dhammoti attho.
  Vidhinā īretabbaṁ pavattetabbanti vā viriyaṁ ussāho taṁ taṁ
  kiccaṁ samārambho parakkamo vā. Upatthambhanaṁ sampayuttadhammānaṁ
  kosajjapakkhe patituṁ adatvā dhāraṇaṁ anubalappadānaṁ sampaggaṇhanaṁ
  vā. Saṁsīdanapaṭipakkho dhammo asaṁsīdanaṁ na saṁsīdanābhāvamattanti
  asaṁsīdanabhāvena paccupatiṭṭhatīti vuttaṁ asaṁsīdanabhāvapaccupaṭṭhānanti.
  Saṁvegapadaṭṭhānanti aṭṭhasaṁvegapubbikāya kusalakiriyāya viriyārambhavatthupadaṭṭhānaṁ.
  Maggo gantabbo hoti maggo gato kammaṁ kātabbaṁ
  kammaṁ kataṁ appamattako ābādho uppanno gilānā vuṭṭhito hoti
  aciravuṭṭhito gelaññā gāmaṁ vā nigamaṁ vā piṇḍāya vicaranto na

  *  *  *  *  *  *
  Footnote: 1. Ma. sā hi sayaṁ.
-------------------------------------------------
[page 104]
  Labhati lūkhassa vā paṇītassa vā bhojanassa yāvadatthaṁ pāripūriṁ labhati
  .pe. Pāripūrinti evaṁ vuttāni etāni anurūpapaccavekkhaṇāsahitāni
  aṭṭha viriyārambhavatthūni taṁmūlakāni vā paccavekkhaṇāni. Attanā
  anupāletabbānaṁ sahajātadhammānaṁ anupālanaṁ jīvitassa byāpāro tañca
  nesaṁ jīvananti. Taṁ tassa kāraṇabhāvaṁ purakkhitvā vuttaṁ jīvanti
  tenāti. Tampi cassa atthato jīvanamevāti āha jīvanamattameva
  vā tanti. Ādhiyatīti ṭhapeti. Avisāro attanoeva avisaraṇasabhāvo.
  Avikkhepo sampayuttānaṁ dhammānaṁ avikkhittatā. Yena
  sampayuttā avikkhittā honti so dhammo avikkhepoti
  avūpasamanalakkhaṇassa vikkhepassa paṭipakkhatāya cittassa upasamānākārena
  paccupatiṭṭhatīti upasamapaccupaṭṭhāno. Visesatoti yebhuyyena.
  Sukhavirahitopi hi atthi samādhīti. Dīpaccinidassanena santānaṭṭhitibhāvaṁ
  samādhissa dasseti.
      [38] Saddahanti etāyāti saddahanakiriyāya pavattamānānaṁ
  dhammānaṁ tattha ādhipaccayabhāvena saddhāya paccayataṁ dasseti. Tassā hi
  dhammānaṁ tathā paccayabhāve sati puggalo saddahatīti vohāro hoti.
  Saddahanaṁ saddheyyavatthuno patti yāyanaṁ taṁ lakkhaṇaṁ etissāti
  saddahanalakkhaṇā. Okappanalakkhaṇāti anupavisitvā evametanti
  kappanalakkhaṇā. Kālussiyamalaṁ vidhametvā sampayuttānaṁ puggalasseva
  vā pasādanaṁ anāvilabhāvakaraṇaṁ raso etissāti pasādanarasā.
-------------------------------------------------
[page 105]
  Pakkhandanaṁ adhimuccanavasena ārammaṇassa anupavisanaṁ. Akālussa bhāvo
  akālussiyaṁ anāvilabhāvoti attho. Pasādanīyaṭṭhānesu
  pasādaviparītaṁ akusalaṁ assaddhiyaṁ micchādhimutti ca. Tappaccanīkova pasādabhūto
  vatthugato nicchayo adhimutti na yevāpanakādhimokkho. Ratanattayaṁ
  kammaṁ kammaphalañca saddheyyavatthu. Sappurisasaṁsevanasaddhammassavana-
  yonisomanasikāradhammānudhammapaṭipattiyo sotāpattiyaṅgāni.
  Kusaladhammānaṁ ādāne hatthaṁ viya sabbasampattisampādane 1- vittaṁ viya
  amatakasiphalaphalane bījaṁ viya daṭṭhabbā. Saranti etāyāti saraṇakiriyāya
  pavattamānānaṁ dhammānaṁ tattha ādhipaccabhāvena satiyā paccayataṁ
  dasseti. Tassā hi dhammānaṁ tathā paccayabhāve sati taṁsamaṅgipuggalo
  saratīti vohāro hoti. Udake alābu viya pilavitvā gantuṁ adatvā
  pāsāṇassa viya niccalassa ārammaṇassa ṭhapanaṁ saraṇaṁ apammuṭṭhatākaraṇaṁ
  apilāpanaṁ. Sammosapaccanīkaṁ kiccaṁ asammoso na sammosābhāvamattaṁ.
  Satārakkhena cetasāti 2- vacanato ārakkhapaccupaṭṭhānā.
  Aññato āgantvā cittavisayaṁ abhimukho bhavati etāyāti
  visayābhimukhabhāvo sati. Satiyā vatthubhūtā kāyādayova
  kāyādisatipaṭṭhānāni satieva vā purimā pacchimāya padaṭṭhānā 3-.
  Kāyaduccaritādīhīti hetumhi karaṇavacanaṁ. Hiriyatīti lajjākārena
  jigucchati. Tehiyevāti kāyaduccaritādīhiyeva. Ottappatīti

  *  *  *  *  *  *
  Footnote: 1. Ma. sabbasampattisampadāne. 2. dī. pā. 11/285. 3. Ma. padaṭṭhānaṁ.
-------------------------------------------------
[page 106]
  Ubbijjati. Hira pāpadhamme gūthaṁ viya passantī jigucchatīti āha
  pāpato jigucchanalakkhaṇā hirīti. Ottappaṁ te uṇhaṁ viya
  passantaṁ tato uttasatīti vuttaṁ uttāsalakkhaṇaṁ ottappanti.
  Vuttappakārenāti lajjākārena uttāsākārena ca.
  Attagāravapadaṭṭhānā hiri ajjhattasamuṭṭhānatāya attādhipatitāya ca
  paragāravapadaṭṭhānaṁ ottappaṁ bahiddhāsamuṭṭhānatāya lokādhipatitāya ca.
  Tamevatthaṁ pākaṭataraṁ kātuṁ attānañhīti ādi vuttaṁ.
  Ajjhattasamuṭṭhānāditā ca hiriottappānaṁ tattha tattha pākaṭabhāvena vuttā.
  Na pana tesaṁ 1- kadāci aññamaññavippayogā na hi lajjanaṁ
  nibbhayaṁ pāpabhayaṁ vā alajjanaṁ atthīti. Lokapālakāti ettha
  dveme bhikkhave sukkā dhammā lokaṁ pālentīti 2- suttapadaṁ
  attādhipatilokādhipatibhāve ca so attānaṁyeva adhipatiṁ karitvā so
  lokaṁyeva adhipatiṁ karitvāti ca suttapadāni āharitvā vattabbāni.
      [39] Yasmā lobhapaṭipakkho alobhoti ye dhammā tena
  sampayuttā taṁsamaṅgino vā sattā tena tena na lubbhanti sayampi
  kadāci na lubbhateva atthatova alubbhanākāroeva ca hoti tasmā
  vuttaṁ na lubbhantītiādi. Eseva nayoti na dussanti tenāti
  ādinā kārakattayayojanaṁ atidisati. Agedho agijjhanaṁ anabhikaṅkhanaṁ.
  Alaggabhāvo anāsattatā. Apariggaho kassaci vatthuno mamattavasena

  *  *  *  *  *  *
  Footnote: 1. Ma. na panetesaṁ. 2. aṅ. duka. 20/65.
-------------------------------------------------
[page 107]
  Asaṅgaho. Anallīno bhāvo adhippāyo etassāti anallīnabhāvo.
  Evañhi upamāya sameti. Caṇḍikassa bhāvo caṇḍikkaṁ kopo.
  Tappaṭipakkho acaṇḍikkaṁ abyāpādo. Avirodho aviggaho.
  Anukulamitto anuvattako. Vinayarasoti vinayanaraso. Somabhāvo 1-
  mejjanavasena hīlādanīyatā. Dhammānaṁ yo yo sabhāvo yathā
  sabhāvo tassa tassa paṭivijjhanaṁ yathāsabhāvapaṭivedho. Akkhalitaṁ
  avirajjhitvā paṭivedho akkhalitapaṭivedho. Visayassa obhāsanaṁ
  tappaṭicchādakasammohandhakāravidhamanaṁ visayobhāsanaṁ. Katthacipi visaye
  asammuyhanākāreneva paccupatiṭṭhati sammohapaṭipakkhatāya vā tadabhāvaṁ
  paccupaṭṭhapetīti asammohapaccupaṭṭhāno. Sabbakusalānaṁ mūlabhūtāti
  sabbesaṁ catubhūmikakusaladhammānaṁ supatiṭṭhitabhāvasādhanena patiṭṭhābhūtā
  na tesaṁ kusalabhāvasādhanena. Yadi hi tesaṁ kusalabhāvo kusalamūlappaṭibaddho
  siyā evaṁ sati taṁsamuṭṭhānarūpesu hetupaccayatā na siyā.
  Na hi te tesaṁ kusalādibhāvaṁ sādhenti na ca paccayā na honti.
  Vuttañhetaṁ hetu hetusampayuttakānaṁ dhammānaṁ taṁsamuṭṭhānānañca rūpānaṁ
  hetupaccayena paccayoti 2-. Yathā ca kusalabhāvo evaṁ abyākatabhāvopi
  abyākatamūlappaṭibaddho na 3- siyā tathā sati ahetukacittānaṁ
  abyākatabhāvoeva na siyā akusalesu ca yattha ekaṁeva mūlaṁ
  tassa akusalabhāvo na siyā ubhayampi hotiyeva tasmā na

  *  *  *  *  *  *
  Footnote: 1. Ma. sommabhāvo. 2. abhi. pa. 40/1. 3. Ma. nasaddo natthi.
-------------------------------------------------
[page 108]
  Mūlappaṭibaddho kusalādibhāvo athakho yonisomanasikārādipaṭibaddho.
  Tesampana supatiṭṭhitabhāvasādhanāni mūlānīti gahetabbaṁ. Passambhanaṁ
  darathavūpasamo. Kāyasaddo samuhavācī so ca kho vedanādikkhandhattayavasenāti
  āha kāyoti cettha vedanādayo tayo khandhāti. Tenevāha
  tattha katamā tasmiṁ samaye kāyappassaddhi hoti yā tasmiṁ samaye
  vedanākkhandhassātiādi 1-. Daratho sārambho. Domanassapaccayānaṁ
  uddhaccādikānaṁ kilesānaṁ tathā pavattānaṁ vā catunnaṁ khandhānaṁ etaṁ
  adhivacanaṁ. Darathanimmaddanena pariḷāhaparipphandavirahito sītibhāvo
  aparipphandasītibhāvo. Uddhaccappadhānā kilesā uddhaccādikilesā.
  Uddhaccaṁ vā ādiṁ katvā sabbakilese saṅgaṇhāti. Sesesupi
  eseva nayo. Garubhāvo dandhatā. Thīnamiddhādikānaṁ tathā pavattānaṁ
  vā catunnaṁ khandhānametaṁ adhivacanaṁ. Dandhatāya paṭipakkho adandhatā
  na dandhatāya abhāvamattaṁ. Thaddhabhāvo thambho. Diṭṭhimānādikānaṁ 2-
  tappadhānānaṁ vā catunnaṁ khandhānametaṁ nāmaṁ. Thaddhabhāvanimmaddanatoeva
  katthaci ārammaṇe appaṭihatākārena paccupatiṭṭhanti sampayuttānaṁ
  vā tattha appaṭighātaṁ paccupaṭṭhapentīti appaṭighātapaccupaṭṭhānā.
  Kammani sādhu kammaññaṁ na kammaññaṁ akammaññaṁ tassa bhāvo
  akammaññabhāvo dānasīlādipuññakiriyāya ayogyatā atthato
  kāmacchandādisaṅkilesadhammā tappadhānā vā cattāro akusalakkhandhā.

  *  *  *  *  *  *
  Footnote: 1. abhi. saṁ. 34/17. 2. diṭṭhimānādhikānaṁ.
-------------------------------------------------
[page 109]
  Kammaññabhāveneva sampannākārena 1- ārammaṇassa gahaṇaṁ
  ārammaṇakaraṇasampatti. Vuttāvasesā kāmacchandādayo tadekaṭṭhā ca
  saṅkilesadhammā avasesanīvaraṇādayo. Vinibandhanimmaddanena
  sukhappavattihetutāya pasādanīyavatthūsu pasādāvahā. Suvaṇṇavisuddhiṁ viyāti
  yathā suvaṇṇavisuddhi apagatakāḷakā alaṅkāravikativiniyogakkhamā
  evamayampi saṅkilesavigamena hitakiriyāviniyogakkhamā. Kāyacittānaṁ
  gelaññaṁ assaddhiyādi tadekaṭṭhā ca pāpadhammā. Gelaññapaṭipakkho
  agelaññaṁ tabbhāvo lakkhaṇaṁ etāsanti agelaññabhāvalakkhaṇā.
  Yathāvuttagelaññanimmaddaneneva natthi etāsaṁ ādīnavo doso na
  vā etā ādīnaṁ kapaṇaṁ vanti pavattantīti nirādīnavā tenākārena
  paccupatiṭṭhanti te 2- vā sampayuttesu paccupaṭṭhapentīti
  nirādīnavapaccupaṭṭhānā. Kāyasambandhī cittasambandhī ca ujubhāvoti
  lakkhitabbatāya kāyacittāajjavalakkhaṇā. Kāyacittānaṁ
  naṅgalasīsacandakoṭigomuttavaṅkatāsaṅkhātānaṁ kuṭilabhāvānaṁ nimmaddanato
  kāyacittakuṭilabhāvanimmaddanarasā. Tatoeva sabbathāpi ajimhabhāvena
  paccupatiṭṭhanti sampayuttānaṁ vā ajimhataṁ paccupaṭṭhapentīti
  ajimhatāpaccupaṭṭhānā. Santadosapaṭicchādanalakkhaṇā māyā
  asantaguṇasambhāvanalakkhaṇaṁ sātheyyanti evaṁ vuttā tadākārappavattā
  akusalā khandhā tadekaṭṭhā ca saṅkilesadhammā māyāsātheyyādikā.
  Ettha ca cittappassaddhiādīhi cittameva passaddhaṁ lahu mudu kammaññaṁ

  *  *  *  *  *  *
  Footnote: 1. Sī. sampannāhārena. 2. Ma. taṁ vā.
-------------------------------------------------
[page 110]
  Paguṇaṁ uju ca hoti kāyappassaddhiādīhi pana rūpakāyopi tenevettha
  bhagavatā dhammānaṁ duvidhatā vuttā na sabbattha.
      [40] Chandanaṁ chando ārammaṇena atthikatā chando kāmoti
  ādīsu pana taṇhāpi vuccati chandaṁ janeti vāyamatīti ādīsu
  viriyampīti tato nivattanatthaṁ kattukamyatāyetaṁ adhivacananti vuttaṁ.
  Kattukamyatā vuccati karaṇamicchā cetasikassa dhammassa sārammaṇattā
  karaṇamicchā nāma ālambaṇassa ālambitukamyatāmukheneva hotīti
  ārammaṇakaraṇicchālakkhaṇo chando kattukamyatālakkhaṇo vutto.
  Tenevāha ārammaṇapariyesanaraso ārammaṇena atthikatāpaccupaṭṭhānoti
  ca. Yadagge panāyaṁ attano ārammaṇapariyesanaraso tadaggena
  sampayuttānampi hotieva ekārammaṇatāya tena tesaṁ. Tenevāha
  ārammaṇaggahaṇe cāyaṁ cetaso hatthappasāraṇaṁ viya daṭṭhabboti.
  Svāyaṁ kusalesu uppanno kusalacchandoti vuccati yonisomanasikāra-
  samuṭṭhānattā. Adhimuccanaṁ ārammaṇe sanniṭṭhānavaseneva veditabbaṁ
  na pasādanavasena. Yathā tathā vā hi ārammaṇe nicchayanaṁ adhimuccanaṁ
  anadhimuccantassa pāṇātipātādīsu dānādīsu vā pavattiyā abhāvā
  saddhā pana pasādanīyesu pasādādhimokkhoti ayametesaṁ viseso.
  Voṭṭhabbanampana yathā santīrite atthe nicchayanākārena pavattetvā 1-
  parato pavattamānānaṁ tathā pavattiyā paccayo hoti. Yadi evaṁ
  vicikicchāsampayuttesu kathanti. Tesampi ekaṁseneva saṁsappanākārassa

  *  *  *  *  *  *
  Footnote: 1. Ma. pavattitvā.
-------------------------------------------------
[page 111]
  Paccayatāya daṭṭhabbaṁ. Dārakassa viya ito cito ca saṁsappanassa
  karissāmi na karissāmīti anicchayassa paṭipakkhakiriyā asaṁsappanaṁ.
  Yesu cittuppādesu ayaṁ sanniṭṭhānalakkhaṇo adhimokkho tesaṁ
  ārammaṇadhammoeva sanniṭṭheyyadhammo. Kiriyā kāroti kārasaddassa
  bhāvasādhanatamāha. Manamhi kāroti manasikāro ārammaṇassa karaṇaṁ.
  Yena hi mano ārammaṇe kariyati ārammaṇenassa saṁyojanato
  tatoeva tena ārammaṇampi manasi kariyatīti. Purimamanatoti
  bhavaṅgamanato. Visadisanti vīthijavanaṁ. Manaṁ karotīti 1- manasikārasāmaññena
  vīthijavanapaṭipādake dasseti. Sampayuttadhamme ārammaṇābhimukhaṁ
  sārento viya hotīti manasikāro sāraṇalakkhaṇo vutto. Satiyā
  apammussanavasena 2- visayābhimukhabhāvapaccupaṭṭhānatā manasikārassa pana
  saṁyojanavasena ārammaṇābhimukhabhāvapaccupaṭṭhānatāti ayametesaṁ viseso.
  Ārammaṇapaṭipādakassa saṅkhārakkhandhapariyāpannatāvacanaṁ itaramanasikārānaṁ
  tadaññakkhandhapariyāpannatāmattaṁ jotetīti tathā jotitaṁ taṁ
  viññāṇakkhandhe otāretvā dassetuṁ vīthipaṭipādakoti ādi vuttaṁ.
      Tesu dhammesūti yesu dhammesu sayaṁ uppannā tesu attanā
  sampayuttesu cittacetasikadhammesu. Anārammaṇattepi hi tesu
  samappavattesu udāsinabhāvato tatramajjhattatāti vuccati.
  Samavāhitalakkhaṇāti samaṁ avisamaṁ yathāsakakiccesu pavattanalakkhaṇā.
  Udāsinabhāvena pavattamānāpi hesā sampayuttadhammesu yathāsakakiccesu

  *  *  *  *  *  *
  Footnote: 1. Ma. visadisamananti vīthijavanaṁ manaṁ karotīti. 2. Ma. asammussanavasena.
-------------------------------------------------
[page 112]
  Pavatteti yathā rājā tuṇhī nisinnopi aṭṭakaraṇe 1- dhammaṭṭhe
  yathāsakakiccesu appamatto 2- pavatteti. Alīnānuddhatappavattipaccayattā
  onādhikatānivāraṇarasā. Kiccavasena cetaṁ vuttaṁ. Yadi evaṁ
  sahajātādhipatino kathanti. Tampi tassā kiccameva yaṁ sahajātadhammānaṁ
  adhipatibhāvoti tassāpi tathā pavattanamevāti. Nāyaṁ doso. Idaṁ
  nihīnakiccaṁ hotu idaṁ atirekatarakiccanti evaṁ pakkhapātavasena viya
  pavatti pakkhapāto taṁ upacchindantī viya hotīti adhippāyo.
      [41] Aniyatesu icchantīti iminā cetasikantarabhāvena icchantīti
  dasseti. Adosoyeva mettā. Tathā hi so mettā
  mettāyanāti ādinā niddiṭṭho. Upekkhāti yaṁ upekkhaṁ mettāya
  saddhiṁ parikappenti sā tatramajjhattupekkhāyeva. Kāyaduccaritādivatthūnanti
  parapāṇaparadhanaparaitthīādīnaṁ. Amaddanaṁ maddanapaṭipakkhabhāvo.
  Kāyaduccaritādivatthuto saṅkocanakiriyāpadesena kāyaduccaritāditoeva
  saṅkocanakiriyā vuttāti daṭṭhabbaṁ. Na hi viratiyo
  duccaritavatthuno akiriyapaccupaṭṭhānā yujjanti athakho duccaritassa.
  Viratīnañca soraccavasena saṅkocanaṁ akiriyānañca hirottappānaṁ
  jigucchanādivasenāti ayametesaṁ viseso.
      [42] Saṅkhārāti saṅkhārakkhandhadhamme 3- sandhāyāha. Te hi
  idhādhippetā aññathā aṭṭhatiṁsāti vattabbaṁ siyā. Yathā cittaṁ
  evaṁ taṁsampayuttadhammāpi dutiye sasaṅkhārāevāti āha

  *  *  *  *  *  *
  Footnote: 1. Ma. atthakaraṇena. 2. Ma. appamatte. 3. Sī. saṅkhārakkhandhaṁ.
-------------------------------------------------
[page 113]
  Sasaṅkhārabhāvamattameva hi ettha visesoti. Avasesā paṭhame vuttadhammā.
  Avasesā pañcamena sampayogaṁ gacchantīti ettha kathaṁ
  karuṇāmuditāupekkhāsahagate sambhavanti. Pubbabhāgabhāvato.
  Appanāppattāeva hi karuṇāmuditāupekkhāsahagatā na honti tato
  aññattha pana upekkhāsahagatāpi hontīti ācariyā.
  Suvisuddhakāyakammādikassa cittasamādhānavasena rūpārūpāvacarakusalappavatti na
  kāyakammādīnaṁ sodhanavasena nāpi duccaritadurājīvānaṁ
  samucchindanapaṭipassambhanavasenāti mahaggatacittuppādesu viratīnaṁ asambhavoevāti
  āha ṭhapetvā viratittayanti. Tatoti rūpāvacarapaṭhame vuttacetasikato.
  Teyevāti rūpāvacarapañcame vuttacetasikāeva. Yadi evaṁ
  rūpāvacarato ko visesoti āha arūpāvacarabhāvoyeva hi ettha
  visesoti. Paṭhamajjhāniketi paṭhamajjhānavati. Maggaviññāṇeti
  catubbidhepi maggaviññāṇe. Vuttanayeneva veditabbāti sambandho.
  Dutiyajjhānikādibhede maggaviññāṇeti ettha ādisaddena
  tatiyacatutthapañcamajjhānikāni saṅgaṇhāti. Vuttanayenāti vuttaṁ kiṁ avisesenāti
  codanāyaneti dassento karuṇāmuditānanti ādimāha. Tattha
  maggaviññāṇānaṁ nibbānārammaṇattā karuṇāmuditānañca
  sattārammaṇattā na tāsaṁ tattha sambhavo. Maggadhammesu ca pādakādiniyamena
  kadāci sammāsaṅkappaviraho siyā na pana virativiraho kāyaduccaritādīnaṁ
  samucchindanavaseneva ariyamaggassa pavattanatoti niyataviratitā.
-------------------------------------------------
[page 114]
      [43] Na hiriyati na lajjatīti ahiriko puggalo cittaṁ
  taṁsampayuttadhammasamudāyo vā. Ahirikkanti vattabbe ekassa
  kakārassa lopaṁ katvā ahirikanti vuttaṁ. Na ottappanti
  ottappassa paṭipakkhabhūtadhammamāha. Ajigucchanaṁ ahīḷanaṁ. Alajjā
  aviriḷā. Tehevāti kāyaduccaritādīhieva. Asārajjaṁ nibbhayatā.
  Anuttāso asambhamo. Vuttapaṭipakkhavasenāti alajjanākārena
  pāpānaṁ karaṇarasaṁ ahirikaṁ anuttāsākārena anottappaṁ
  vuttappakāreneva pāpato asaṅkocapaccupaṭṭhānāni attani paresu ca
  agāravapadaṭṭhānāni gāmasukarassa viya asucito kilesāsucito ajigucchanaṁ
  ahirikena hoti salabhassa viya aggito pāpato anuttāso
  anottappena hotīti evaṁ vuttapaṭipakkhavasena vitthāro veditabbo.
  Lubbhanti tenāti ādīsu yaṁ vattabbaṁ taṁ heṭṭhā vuttanayānusārena
  veditabbaṁ. Lubbhantīti abhigijjhanti. Muyhantīti na bujjhanti.
  Ārammaṇaggahaṇaṁ mama idanti taṇhābhinivesavasena abhinivissa
  ārammaṇassa avissajjanaṁ na ārammaṇakaraṇamattaṁ. Abhisaṅgo abhimukhabhāvena
  āsatti. Apariccāgo avijahanaṁ dummocanīyatā vā. Assādadassanaṁ
  assādadiṭṭhi. Assādānupassino taṇhā vaḍḍhatīti 1- hi
  vuttaṁ. Dhammasabhāvassa yāthāvato adassanaṁ cittassa andhabhāvo.
  Aññāṇaṁ ñāṇapaṭipakkho. Sampaṭivijjhituṁ asamatthatā asampaṭivedho.
  Yathāñāṇaṁ ārammaṇasabhāvaṁ paṭivijjhituṁ na labhati. Mohassa tathā

  *  *  *  *  *  *
  Footnote: 1. Ma. ca taṇhā pavaḍḍhatīti.
-------------------------------------------------
[page 115]
  Pavatti ārammaṇasabhāvacchādanaṁ. Asammāpaṭipattiṁ paccupaṭṭhapeti
  sammāpaṭipattiyā paṭipakkhabhāvena gayhatīti vā asammāpaṭipattipaccupaṭṭhāno.
  Yassa uppajjati tassa andhakaraṇaṁ andhakāro
  tathā paccupatiṭṭhatīti andhakārapaccupaṭṭhāno. Micchāti dhammasabhāvassa
  viparītaṁ niccāditāti 1- attho. Ayoniso abhiniveso anupāyābhiniveso
  uppathābhiniveso. Dhammasabhāvaṁ atikkamitvā parato āmasanaṁ
  parāmāso. Viparītaggāhavasena idameva saccaṁ moghamaññanti
  abhinivisanaṁ micchābhiniveso. Yassa dhammassa vasena uddhaṭaṁ hoti
  cittaṁ taṁsampayuttadhammā ca so dhammo uddhaccaṁ. Avūpasamoti
  asannisinnāppasannasabhāvamāha. Anavaṭṭhānarasanti calanakiccaṁ.
  Bhantattanti paribbhamanākāraṁ. Cetaso avūpasameti nipphādetabbe
  payojane bhummaṁ. Avūpasamapaccayabhūtaṁ ārammaṇaṁ vā avūpasamoti
  vuttaṁ. Akusaladhammānaṁ ekantanihīnatāya akusalabhāvena ca lāmakattanti
  vuttaṁ.
      [44] Thīnamiddhañcettha aniyataṁ na mānādīti. Thīnamiddhassa
  aniyatatā ca ettha dutiyacitte paṭhamākusalato viseso.
  Anussāhanāvasīdanabhāvena saṁhatabhāvo thīnaṁ tena yogato cittaṁ thīnaṁ tassa
  bhāvo 2- thīnatā. Asamatthatāvighātavasena akammaññatā middhaṁ.
  Yasmā tatoeva etena sampayuttadhammā medhitāvihatasāmatthiyā
  honti tasmā middhanatā middhanti vuttaṁ. Anussāhalakkhaṇanti

  *  *  *  *  *  *
  Footnote: 1. Ma. niccāditoti. 2. Ma. bhāvoti.
-------------------------------------------------
[page 116]
  Ussāhapaṭipakkhalakkhaṇaṁ. Viriyassa avinodanaṁ khipanaṁ viriyāvinodanaṁ 1-.
  Sampayuttadhammānaṁ saṁsīdanākārena paccupatiṭṭhati tesaṁ vā saṁsīdanaṁ
  paccupaṭṭhapetīti saṁsīdanapaccupaṭṭhānaṁ. Akammaññatālakkhaṇanti ettha
  kāmaṁ thīnampi akammaññasabhāvameva tampana cittassa middhaṁ
  vedanādikkhandhattayassāti ayamettha viseso. Tathā hi pāliyaṁ tattha katamaṁ
  thīnaṁ yā kāyassa akalyatā 2- akammaññatā tattha katamaṁ middhaṁ
  yā kāyassa akalyatā 3- akammaññatāti 4- ādinā imesaṁ niddeso
  pavatto. Odahanaṁ 5- viññāṇadvārānaṁ pidahanaṁ. Līnatā līnākāro
  ārammaṇaggahaṇe saṅkoco. Yasmā thīnena cittasseva saṁhananaṁ hoti
  middhena pana vedanādikkhandhattayassa viya rūpakāyassāpi tasmā taṁ
  pacalāyikāniddaṁ paccupaṭṭhapetīti pacalāyikāniddāpaccupaṭṭhānaṁ vuttaṁ.
  Arati pantasenāsanesu adhikusaladhammesu ca arocanā. Vijambhikā
  vijambhanasaṅkhātassa kāyaduṭṭhullassa kāraṇabhūtā saṅkilesappavatti.
  Arativijambhikādīsūti ca ādisaddena tandiādīnaṁ gahaṇaṁ. Nipphādetabbe
  payojane cetaṁ bhummavacanaṁ. Avasesā soḷasa. Māno panettha
  aniyato hoti tena saddhiṁ sattaraseva honti. Paṭṭhāne hi saṁyojanaṁ
  dhammaṁ paṭicca saṁyojano dhammo uppajjati hetupaccayāti ettha
  catukkhattuṁ kāmarāgena tikkhattuṁ paṭighena ca māno vicikicchā bhavarāgoti
  tayopete sakadāgāmino saṁyojanānaṁ saṁyojanehi dasavidhā yojanāti

  *  *  *  *  *  *
  Footnote: 1. Ma. vīriyassa avanodanaṁ khipanaṁ vīriyāvanodanaṁ. 2. Ma. cittassa akallatā.
  3. Ma. akallatā. 4. abhi. saṁ. 34/301. 5. Ma. onahanaṁ.
-------------------------------------------------
[page 117]
  Dassitāya dasavidhāya yojanāya kāmarāgasaṁyojanaṁ paṭicca mānasaṁyojanaṁ
  avijjāsaṁyojananti vatvā kāmarāgasaṁyojanaṁ paṭicca avijjāsaṁyojananti
  tathā bhavarāgasaṁyojanaṁ paṭicca mānasaṁyojanaṁ avijjāsaṁyojananti 1- evaṁ
  āgatāhi yojanāhi mānassa aniyatabhāvo pakāsito. Yadi
  hi mano niyato siyā kāmarāgassa mānarahitā pavatti na siyā
  tathā bhavarāgassa evaṁ satipaṭṭhāne catukkhattuṁ kāmarāgena yojanā
  na siyā tikkhattuṁyeva siyā. Bhavarāgamūlikā ca na siyā. Evañca
  saṁyojanānaṁ saṁyojanehi aṭṭhavidhena yojanā siyā na dasavidhena
  dasavidhāva ca dassitāti. Seyyādivasena uccato namanaṁ uṇṇati.
  Uṇṇamanavaseneva sampaggaharaso na viriyaṁ viya tantaṁkiccasādhane
  abbhussahanavasena. Ohanassāpi 2- attānaṁ evaṁ katvā gahaṇampi
  sampaggahaṇavasenevāti daṭṭhabbaṁ. Ketu vuccati accuggatadhajo idha
  pana ketu viyāti ketu uḷāratamādibhāvo taṁ ketubhāvasaṅkhātaṁ
  ketuṁ kamyatīti 3- ketukamyaṁ cittaṁ yassa dhammassa vasena ketukamyaṁ
  sā ketukamyatā. Ahanti pavattanato mānassa diṭṭhisadisappavattīti
  so diṭṭhiyā saddhiṁ ekacittuppāde na pavattati attasinehasannissayo
  cāti āha diṭṭhivippayuttalobhapadaṭṭhānoti. Etthāpi cāti
  casaddena thīnamiddhaṁ ākaḍḍhati.
      [45] Dussantīti byāpajjanti. Caṇḍikkaṁ kujjhanaṁ.
  Attano pavattiākāravasena virūpasaṁsappanakāniṭṭharūpasamuṭṭhāpanavasena ca

  *  *  *  *  *  *
  Footnote: 1. tathā mānasaṁyojanaṁ paṭicca bhavarāgasaṁyojanaṁ avijjāsaṁyojananti vatvā bhavarāgasaṁyojanaṁ
  paṭicca avijjāsaṁyojananti ca. 2. Ma. omānassāpi 3. Ma. kāmetīti.
-------------------------------------------------
[page 118]
  Visappanaraso. Kāyassa majjhattābhāvāpādanato 1- attano
  nissayadahanaraso. Dussanaṁ attano parassa ca upayogaphalakālesu 2-
  aniṭṭhattā. Visasaṁsaṭṭhapūtimuttaṁ viya daṭṭhabboti sabbena sabbaṁ aggahetabbataṁ
  dasseti. Yaṁ parasampattīsu issākaraṇaṁ sā issāti dassento
  āha issāyanā issāti. Ussūyanaṁ asahanaṁ. Tatthevāti
  parasampattīsueva. Anabhirati 3- abhiratipaṭipakkhabhūtaṁ issāya kiccaṁ na
  abhiratiyā abhāvamattanti āha anabhiratirasāti. Maccharayogena
  maccharīti pavattamānaṁ maccharasaddaṁ gahetvā āha maccharabhāvo
  macchariyanti. Niruttinayena pana mā idaṁ acchariyaṁ aññesaṁ hotu
  mayhaṁyeva hotūti macchariyanti porāṇā. Taṁ macchariyaṁ vuccamānāni
  lakkhaṇādīni pariyādāya tiṭṭhati. Saṅkocanapaccupaṭṭhānanti
  attasampattīnaṁ parehi asādhāraṇabhāvakaraṇena saṅkocanapaccupaṭṭhānaṁ.
  Kaṭukākārā gati kaṭukañcukatā. Attasampatti āvāsādi. Kukatanti
  ettha akatampi kukatameva. Evañhi vattāro honti yaṁ mayā
  na kataṁ taṁ kukatanti. Tathāhi vakkhati katākatānusocanarasanti.
  Evaṁ katākataṁ duccaritaṁ sucaritañca kukataṁ taṁ ārabbha vippaṭisāravasena
  pavattampana cittaṁ taṁsahacaritatāya idha kukatanti gahetvā tassa
  bhāvo kukkuccanti vuttanti daṭṭhabbaṁ. Pacchā anutāpanaṁ vibādhanaṁ
  pacchānutāpo. Yathāpavattassa katākatākāravisiṭṭhassa
  duccaritasucaritassa anusocanavasena virūpaṁ paṭisaraṇaṁ vippaṭisāro.

  *  *  *  *  *  *
  Footnote: 1. Ma. vijjhattabhāvāpādanato. 2. Ma. upabhogaphalakālesu. 3. ayaṁ pāṭho natthi.
-------------------------------------------------
[page 119]
  Parāyattatāhetutāya dāsabyaṁ viya daṭṭhabbaṁ. Yathā hi dāsabye sati
  dāso parāyatto hoti evaṁ kukkucce sati taṁsamaṅgī na hi so
  attano dhammatāya kusale pavattituṁ sakkoti. Athavā.
  Katākatakusalākusalānusocane āyattatāya tadubhayavase kukkuccena taṁsamaṅgī
  hotīti taṁ dāsabyaṁ viya hoti. Aniyatesu issādīsu thīnamiddhasambhavo
  cāti casaddaṁ ānetvā sambandhitabbaṁ.
      [46] Pavattiṭṭhitimattoti khaṇaṭṭhitimatto. Nivāte dīpaccīnaṁ
  ṭhiti viyāti hi evaṁ vuttacittaṭṭhiti viya santānaṭṭhitiyā paccayo
  bhavituṁ asamattho nicchayābhāvena asaṇṭhahanato cetaso
  pavattipaccayamattatāya pavattiṭṭhitimatto. Tenāha dubbalo samādhīti.
  Vigatā cikicchāti cikicchituṁ dukkaratāya vuttaṁ na sabbathāpi vicikicchāya
  cikicchābhāvatoti tadatthamattaṁ dasseti. Evaṁ nukho nanu
  khotiādinā saṁsappanavasena setīti saṁsayo. Kampanarasāti nānārammaṇe
  cittassa kampanakiccā. Uddhaccañhi attanā gahitākāreeva ṭhatvā
  gaṇhatīti 1- ekārammaṇasmiṁyeva vipphandanavasena pavattati. Vicikicchā
  pana yadipi rūpādīsu ekasmiṁyeva ārammaṇe uppajjati tathāpi
  evaṁ nukho nanu kho idaṁ nukho aññaṁ nukhoti aññaṁ gahetabbākāraṁ
  apekkhatīti nānārammaṇe kampanaṁ hoti. Anicchayaṁ dveḷhakaṁ
  paccupaṭṭhapetīti anicchayapaccupaṭṭhānā. Anekaṁsassa ārammaṇe
  nānāsabhāvassa gahaṇākārena paccupatiṭṭhatīti anekaṁsaggāhapaccupaṭṭhānā.

  *  *  *  *  *  *
  Footnote: 1. Ma. bhamatīti.
-------------------------------------------------
[page 120]
      [47] Sattārammaṇattāti sattapaññattāarammaṇattā. Nanu ca
  paññattiārammaṇāpi vipākā hontīti codanaṁ sandhāyāha
  ekantaparittārammaṇā hi kāmāvacaravipākāti. Viratiyopi vipākesu na
  santīti etthāpi nanu kesuci vipākesu viratiyopi na 1- santīti codanaṁ
  manasikatvā āha pañca sikkhāpadā kusalāyevāti hi vuttanti.
  Tena lokiyavipākesu viratiyo na santīti dasseti. Tesanti
  rūpāvacarādivipākaviññāṇānaṁ. Janetabbajanakasambandhe hi idaṁ sāmivacanaṁ.
      [48] Teti te ahetukakiriyasaṅkhārā. Tattha
  kusalavipākamanodhātusampayuttehi samānā ahetukakiriyamanodhātusampayuttā
  somanassasahagatasantīraṇasampayuttehi samānā hasituppādasampayuttā
  upekkhāsahagatasantīraṇasampayuttehi samānā voṭṭhabbanasampayuttāti
  imamatthaṁ dassentena kusala .pe. Samānāti vatvā tato labbhamānaṁ
  visesaṁ dassetuṁ manoviññāṇadhātudvayenātiādi vuttaṁ.
  Viriyasabhāvato balappatto samādhi hoti viriyantaṁ balanti katvā.
  Samucchedaviratīhieva arahantānaṁ viramanakiccassa niṭṭhitattā
  kiriyacittesu viratiyo na santīti āha ṭhapetvā viratiyoti.
  Kāmāvacarasahetukakiriyasaṅkhārānaṁ kāmāvacarakusalehi viratikato viseso atthi
  mahaggatesu pana tādisopi natthīti āha sabbākārenapīti.
  Dhammato ārammaṇato pavattiākāratoti sabbappakārenapīti attho.
  Abhidhammantogadhampi suttantabhājanīyaṁ suttantanayoeva

  *  *  *  *  *  *
  Footnote: 1. Ma. nasaddo natthi.
-------------------------------------------------
[page 121]
  Ekantābhidhammanayo pana abhidhammabhājanīyanti āha abhidhamme
  padabhājanīyanayenāti.
      Bhagavatā pana evaṁ khandhā vitthāritāti sambandho. Tasmā
  imāyapi pāliyā vasena khandhānaṁ saṁvaṇṇanaṁ karissāmāti adhippāyo.
  Yaṁkiñcīti ettha yanti sāmaññena aniyamadassanaṁ. Kiñcīti pakārabhedaṁ
  āmasitvā aniyamadassanaṁ. Ubhayenāpi atītaṁ vā .pe. Santikaṁ 1-
  vā appaṁ vā bahuṁ vā yādisaṁ vā tādisaṁ vā napuṁsakaniddesārahaṁ
  sabbaṁ byāpetvā gaṇhatīti āha anavasesapariyādānanti.
  Evampana aññesupi napuṁsakaniddesārahesu pasaṅgaṁ disvā tattha
  adhippetatthaṁ aticca pavattanato atippasaṅgassa niyamanatthaṁ rūpanti
  vuttanti dassento rūpanti atippasaṅganiyamananti āha. Yaṁ kiñcīti
  ca yaṁsaddaṁ ekapadaṁ sanipātaṁ kiṁsaddañca ekapadanti gahetvā
  aniyamekatthadīpanato padadvayenāpīti vuttaṁ. Assāti rūpassa.
  Atītādivibhāgaṁ ārabhati atītānāgatapaccuppannantiādinā.
      [49] Addhāsantatisamayakhaṇavasenāti ettha cutipaṭisandhiparicchinne
  kāle addhāsaddo pavattatīti ahosiṁ nukho ahaṁ atītamaddhānantiādisuttavasena
  2- viññāyati. Tathā hi bhaddekarattasuttepi atītaṁ
  nānvāgameyyātiādinā 3- addhāvasena atītādibhāvo vutto. Tayome
  bhikkhave addhā katame tayo atīto addhā anāgato addhā paccuppanno
  addhāti pana paramatthato paricchijjamāno addhā niruttipathasuttavasena

  *  *  *  *  *  *
  Footnote: 1. Ma. santike. 2. Ma. mū. 12/13. 3. Ma. u. 14/322.
-------------------------------------------------
[page 122]
  Khaṇaparichinno vutto. Tattha hi yaṁ bhikkhave rūpaṁ jātaṁ bhūtaṁ .pe.
  Pātubhūtaṁ atthīti 1- tassa saṅkhāti vijjamānassa paccuppannatā tato
  pubbe pacchā ca atītānāgatā vuttā. Tadaññasuttesu pana
  yebhuyyena cutipaṭisandhiparicchinno atītādiko addhā vuttoti soeva
  idhāpi addhāvasenāti vutto.
      Sītaṁ sītassa sabhāgo tathā uṇhaṁ uṇhassa. Yampana sītaṁ
  uṇhaṁ vā sarīre sannipatitaṁ santānavasena pavattamānaṁ anūnaṁ anadhikaṁ
  ekākāraṁ taṁ eko utūti vuccatīti sabhāgautuno anekattā ekaggahaṇaṁ
  kataṁ evaṁ āhārepi. Ekavīthiekajavanaekasamāpattisamuṭṭhānanti 2-
  pañcachadvāravasena vuttaṁ. Santatisamayakathā vipassakānaṁ upakāratthāya
  aṭṭhakathāsu kathitā. Janako hetu upatthambhako paccayo. Tesaṁ
  uppādanaṁ upatthambhanañca kiccaṁ. Yathā bījassa aṅkuruppādanaṁ
  paṭhavīādīnaṁ 3- tadupatthambhanaṁ kammassa kaṭattārūpavipākuppādanaṁ
  āhārādīnaṁ tadupatthambhanaṁ evaṁ ekekassa kalāpassa cittuppādassa
  ca janakānaṁ kammantarādipaccayabhūtānaṁ upatthambhakānañca
  sahajātapurejātapacchājātānaṁ kiccaṁ yathāsambhavaṁ yojetabbaṁ. Evaṁ utuādīnaṁ
  sabhāgavisabhāgatāsambhavato taṁsamuṭṭhānarūpānaṁ santativasena atītādivibhāgo
  vutto. Kammassa pana ekabhavanibbattakassa sabhāgavisabhāgatā natthīti
  taṁsamuṭṭhānarūpānaṁ santativasena atītādivibhāgaṁ avatvā

  *  *  *  *  *  *
  Footnote: 1. saṁ. khandhavāra. 17/65. 2. Ma. ekavīthiekajavanasamuṭṭhānanti.
  3. Ma. pathavīādīnañca.
-------------------------------------------------
[page 123]
  Upatthambhakavaseneva vutto. Yadā pana liṅgaparivattanaṁ hoti tadā balavatā
  akusalena purisaliṅgaṁ antaradhāyati dubbalena kusalena itthīliṅgaṁ
  pātubhavati dubbalena ca akusalena itthīliṅgaṁ antaradhāyati balavatā
  kusalena purisaliṅgaṁ pātubhavatīti kammasamuṭṭhānarūpānampi attheva
  visabhāgatāti tesampi santativasena atītādivibhāgo sambhavati. So pana
  na sabbakālikoti na gahito.
      Taṁtaṁsamayanti ekamuhuttādiko so so samayo etassāti
  taṁtaṁsamayaṁ rūpaṁ taṁtaṁsamayavantanti attho. Tato pubbeti tato
  khaṇattayapariyāpannato 1- pubbe. Anuppannattā anāgataṁ. Pucchāti
  tato pacchā. Khaṇattayaṁ atikkantattā atītaṁ. Yassa hetukiccaṁ
  paccayakiccañca niṭṭhitattā atikkantaṁ taṁ atītaṁ. Uppādakkhaṇe
  hetukiccaṁ uppannaphalattā niṭṭhitañcāti daṭṭhabbaṁ. Tīsupi khaṇesu
  paccayakiccaṁ. Paṭhavīādīnaṁ sandhāraṇādikaṁ phassādīnaṁ phusanādikañca
  attano kiccaṁ sakiccaṁ sakiccassa karaṇakkhaṇo sakiccakkhaṇo
  saha vā kiccena sakiccaṁ yasmiṁ khaṇe sakiccaṁ rūpaṁ vā arūpaṁ vā
  hoti so sakiccakkhaṇo tasmiṁ khaṇe paccuppannaṁ. Ettha ca
  khaṇādikathāyaṁ tato pubbe anāgataṁ pacchā atītanti vacanaṁ addhādīsu
  viya bhedābhāvato nippariyāyaṁ. Addhādivasena hi aññeva dhammā
  atītā aññe anāgatā aññe paccuppannā labbhanti khaṇādivasena
  pana natthi dhammato bhedo kālatoeva bhedo. Uppādato

  *  *  *  *  *  *
  Footnote: 1. Ma. khaṇattayassa pariyāpattito.
-------------------------------------------------
[page 124]
  Pubbe anāgato khaṇattaye vattamāno tato paraṁ atītoti nippariyāyā
  addhā paccuppannādi viya kenaci pariyāyena atītamanāgatanti ca
  vattabbatābhāvato.
      [50] Heṭṭhā vuttaṁ ajjhattikabāhirabhedaṁ sandhāya
  vuttanayoevāti vatvā tena aparitussamāno 1- yadipi tattha ajjhattameva
  ajjhattikanti saddattho labbhati tathāpi attheva ajjhattājjhattikasaddānaṁ
  bahiddhābāhirasaddānañca aññamaññaṁ atthabhedo. Tathā hi
  ajjhattikasaddo saparasantādikesu cakkhādīsu rūpādīsu bāhirasaddo
  viya vattati ajjhattasaddo pana tassa tassa sattassa sasantānikesveva
  cakkhurūpādīsu tato aññesu bahiddhāsaddo viya pavattati.
  Tasmā tamatthaṁ dassetuṁ apicāti ādi vuttaṁ. Tattha idhāti imasmiṁ
  suttantanaye. Niyakajjhattampi na pubbe vuttājjhattikameva
  parapuggalikampi na pubbe vuttabāhiramevāti adhippāyo. Hīnapaṇītabhedo
  pariyāyato nippariyāyato ca veditabboti sambandho. Tadeva
  sudassīnaṁ rūpaṁ. Yatthāti yasmiṁ ārammaṇabhūte. Yaṁ ārammaṇaṁ
  katvā akusalavipākaviññāṇaṁ uppajjati taṁ hīnaṁ aniṭṭhabhāvato.
  Yaṁ kusalavipākaṁ taṁ paṇītaṁ iṭṭhabhāvato. Yathā hi akusalavipāko
  sayaṁ aniṭṭho aniṭṭheeva uppajjati na iṭṭhe evaṁ kusalavipākopi
  sayaṁ iṭṭho iṭṭheeva uppajjati na aniṭṭhe. Tathāhi vuttaṁ
  aṭṭhakathāyaṁ akusalakammajavasena aniṭṭhā pañca kāmaguṇā vibhattā

  *  *  *  *  *  *
  Footnote: 1. Ma. aparitussamānena.
-------------------------------------------------
[page 125]
  Kusalakammajampana aniṭṭhaṁ nāma natthi sabbaṁ iṭṭhameva kusalakammajavasena
  iṭṭhā pañca kāmaguṇā vibhattā kusalakammajañhi
  aniṭṭhaṁ nāma natthi sabbaṁ iṭṭhamevāti ca. Tattha manāpānipi kānici
  hatthirūpādīni akusalakammanibbattāni santi na pana tāni tesaṁyeva
  hatthiādīni sukhassa hetubhāvaṁ gacchanti tassa tasseva hi
  sattassa attanā katena kusalena nibbattaṁ sukhassa paccayo hoti
  akusalena nibbattaṁ dukkhassa tasmā kammajānaṁ iṭṭhāniṭṭhatā
  kammakārakasattassa vasena yojanārahā siyā. Tattha yaṁ vuttaṁ
  kusalakammajaṁ aniṭṭhaṁ nāma natthīti na vuttaṁ akusalakammajaṁ iṭṭhaṁ
  nāma natthīti tena akusalakammajampi sobhaṇaṁ parasattānaṁ iṭṭhaṁ
  atthīti anuññātaṁ bhavissati kusalakammajampana sabbesaṁ iṭṭhamevāti
  tiracchānagatānampana kesañci manussarūpaṁ amanāpaṁ yato te disvāva
  palāyanti manussā ca devatārūpaṁ passitvā bhāyanti tesampi
  vipākaviññāṇaṁ taṁ rūpaṁ ārabbha kusalavipākameva uppajjati tādisassa
  pana puññassa abhāvā na tesaṁ tattha abhirati hoti.
  Kusalakammajassa pana aniṭṭhassa abhāvo viya akusalakammajassa ca iṭṭhassa
  abhāvo vattabbo hatthiādīnampi hi akusalakammajaṁ manussānaṁ
  akusalakammavipākasseva ārammaṇaṁ kusalakammajampana pavatte samuṭṭhitaṁ
  kusalavipākassa iṭṭhārammaṇena pana vomissakattā appakaṁ
  akusalakammajaṁ bahulaṁ akusalavipākuppattiyā kāraṇaṁ na bhavissatīti sakkā
-------------------------------------------------
[page 126]
  Viññātuṁ vipākampana na sakkā vaṇṇetunti 1- vipākavasena
  iṭṭhāniṭṭhārammaṇavavaṭṭhānaṁ suṭṭhu yujjati. Yampana vuttaṁ aniṭṭhā pañca
  kāmaguṇāti taṁ rūpādibhāvasāmaññato kāmaguṇasadisatāya taṁsadisesu
  tabbohārena vuttaṁ. Iṭṭhāneva hi rūpādīni kāmaguṇāti pāliyaṁ
  vuttāni kāmaguṇavisabhāgā vā rūpādayo kāmaguṇāti vuttā
  asivesivoti vohāro viya. Sabbāni vā iṭṭhāniṭṭhāni rūpādīni
  taṇhāvatthubhāvato kāmaguṇāeva. Vuttañhi rūpaṁ 2- loke piyarūpaṁ
  sātarūpantiādi 3-. Atisayena pana kamanīyattā suttesu kāmaguṇāti
  iṭṭhāni rūpādīni vuttāni. Vuttanayamevāti atidesena lakkhaṇato
  dūrasantikaṁ dassitanti āha okāsatopettha upādāyupādāya
  dūrasantikatā veditabbāti. Tattha kittakato paṭṭhāya rūpaṁ okāsavasena
  santike nāma kittakato pana paṭṭhāya dūre nāma. Pakatikathāya
  kathentānaṁ dvādasa hatthā savanupacāro nāma tassa orato santike
  parato dūre. Tattha sukhumarūpaṁ dūre hontaṁ lakkhaṇatopi okāsatopi
  dūre hoti santike hontampana okāsatova santike hoti na
  lakkhaṇato. Oḷārikarūpaṁ santike hontaṁ lakkhaṇatopi okāsatopi
  santike hoti dūre hontaṁ okāsatova hoti na lakkhaṇato.
  Upādāyupādāyāti pana vuttattā attano rūpaṁ santike nāma
  antokucchigatassāpi parassa dūre antokucchigatassa santike bahiṭṭhitassa

  *  *  *  *  *  *
  Footnote: 1. Ma. vañcetunti. 2. Ma. rūpā. 3. Ma. mū. 12/111.
-------------------------------------------------
[page 127]
  Dūreti evaṁ antogabbhapamukhapariveṇasaṅghārāmasīmāgāmagāmakhetta-
  janapadarajjasamuddacakkavāḷesu tadantogadhabahigatānaṁ 1- vasena
  santikadūratā veditabbā.
      Tadekajjhanti taṁ ekajjhaṁ ekato. Abhisaññūhitvāti saṁharitvā
  vā samuhaṁ vā katvā. Abhisaṅkhipitvāti saṅkhipitvā saṅkhepaṁ
  katvā. Sabbampi rūpaṁ .pe. Dassitaṁ hotīti iminā rūpakkhandhasaddānaṁ
  samānādhikaraṇasamāsabhāvaṁ dasseti. Tenevāha na hi
  rūpato añño rūpakkhandho nāma atthīti. Rāsibhāvupagamanena
  vedanākkhandhādayoti dassitaṁ hotīti 2- ānetvā sambandhitabbaṁ.
      Santativasena khaṇādivasena cāti ettha addhāsamayavasena
  atītādivibhāgassa avacanaṁ sukhādivasena bhinnāya atītādibhāvavacanato
  na hi sukhāeva addhāvasena samayavasena ca atītādikā hoti tathā
  dukkhāeva adukkhamasukhāeva ca kāyikacetasikādibhāvena bhinnā. Tena
  vedanāsamudāyo addhāsamayavasena atītādibhāvena vattabbataṁ arahati
  samudāyassa tehi paricchinditabbattā. Vedanekadesā pana gayhamānā
  santatikhaṇehi paricchedaṁ arahanti tathā paricchinditvā gahetabbato.
  Ekasantatiyampana sukhādīsu anekabhedabhinnesu yo bhedo
  paricchinditabbabhāvena gahito tassa ekappakārassa pākaṭassa paricchedikā
  taṁsahitadvārālambaṇappavattā avicchedena taduppādakekavidhavisaya-
  samāyogappavattā ca santati bhavituṁ arahatīti tassā bhedantaraṁ anāmasitvā

  *  *  *  *  *  *
  Footnote: 1. Ma. tadanatogatabahigatānaṁ. 2. Ma. dassitā hontīti.
-------------------------------------------------
[page 128]
  Paricchedakabhāvena gahaṇaṁ kataṁ. Lahuparivattino vā arūpadhammā
  parivattaneneva paricchedena paricchindanaṁ arahantīti santatikhaṇavaseneva
  paricchedo vutto. Ekavidhavisayasamāyogappavattā divasampi buddharūpaṁ
  passantassa dhammaṁ suṇantassa pavattasaddhādisahitavedanā paccuppannā.
  Pubbantāparantamajjhattagatāti etena hetupaccayakiccavasena
  vuttanayaṁ dasseti.
      [51] Sabyāpārasaussāhasavipākatā kusalādīhi tīhipi
  sādhāraṇāti asādhāraṇameva dassetuṁ sāvajjakiriyahetutoti ādi vuttaṁ.
  Tattha sāvajjakiriyahetutoti pāṇātipātādigārayhakiriyanimittato.
  Kilesasantāpabhāvatoti kilesapariḷāhena sadarathabhāvato.
  Vūpasantasabhāvāya kusalāya vedanāya oḷārikā. Sabyāpāratoti saīhato.
  Tena yathā pavattamānāyassā vipākena bhavitabbaṁ tathā pavattiṁ
  vadanto vipākuppādanayogyatamāha. Saussāhatoti sasattito.
  Tena vipākuppādanasamatthataṁ. Savipākatoti vipākasabbhāvato. Tena
  paccayantarasamavāyenassā vipākanibbattanaṁ. Tīhipi padehi
  vipākadhammataṁyeva dasseti. Kāyakammādibyāpārasabbhāsato vā
  sabyāpārato javanussāhavasena saussāhato vipākuppādanasamatthatāvasena
  savipākatoti evamettha attho veditabbo. Vipākaṁ
  anuppādentīpi kiriyā kusalā viya sabyāpārā saussāhāeva ca
  hontīti tadubhayaṁ anāmasitvā kiriyābyākatavāre savipākato
-------------------------------------------------
[page 129]
  Icceva vuttaṁ. Sabyāpajjhatoti kilesadukkhena sadukkhato.
  Vuttavipariyāyatoti anavajjakiriyahetuto kilesasantāpābhāvato
  abyāpajjhato 1- ca vūpasantavuttīti evaṁ akusalāya vuttavipallāsato.
  Yathāyoganti yogānurūpaṁ. Tīsu kāraṇesu yaṁ yaṁ yassā yassā
  yujjati tadanurūpanti attho. Kusalākusalavedanā hi vipākabyākatāya
  tīhipi kāraṇehi oḷārikā. Kiriyābyākatāya savipākato
  savipākatāvisiṭṭhasabyāpārasaussāhato vāti. Vuttavipariyāyenāti
  vipākabyākatā abyāpārato anussāhato avipākato ca tāhi
  kusalākusalavedanāhi sukhumā kiriyābyākatā avipākato
  avipākatāvisiṭṭhasabyāpārasaussāhatovāti evaṁ kusalākusalāya
  vuttavipallāsena. Kammavegukkhittā hi kammapaṭibimbabhūtā ca
  kāyakammādibyāpāravirahato nirussāhā vipākā. Saussāhā ca kiriyā
  avipākadhammā. Savipākadhammadhammā 2- hi sagabbhā viya oḷārikāti.
      Nirassādatoti assādābhāvato sukhapaṭikkhepato.
  Savipphāratoti saparipphandato anupasantatoti attho. Abhibhavanatoti
  ajjhottharaṇato. Sukhāya majjhattatā natthi upekkhāya sā gatā 3-.
  Santatādayo pana sabbattha sukhupekkhāsu labbhantīti yathāyoganti
  vuttaṁ. Pākaṭatoti sukhito dukkhitoti disvāpi jānitabbattā
  vibhūtabhāvato. Sāti 4- adukkhamasukhā vedanā. Asamāpannasamāpannaggahaṇena
  cettha bhūmivasenāpi vedanānaṁ oḷārikasukhumatā vuttāti

  *  *  *  *  *  *
  Footnote: 1. Ma. abyābajjhato. 2. Ma. savipākadhammā. 3. Ma. sātatā. 4. Ma. sā.
-------------------------------------------------
[page 130]
  Veditabbā. Itarā samāpannassa vedanā.
      [52] Oghaniyatoti oghehi ārammaṇaṁ katvā atikkamitabbato.
  Tathā yoganiyato ganthaniyato cāti etthāpi ganthova
  ganthanaṁ tassa hitaṁ ārammaṇabhāvena sambandhanatoti ganthaniyaṁ.
  Evaṁ nīvaraṇiyaṁ upādāniyañca veditabbaṁ. Saṅkilese niyuttā
  saṅkilesaṁ vā arahatīti 1- saṅkilesikā. Sā anāsavā.
      Tatthāti yathāvuttāya oḷārikasukhumatāya. Sambhedoti saṅkaro.
  Oḷārikā sukhumāti ca vuttānampi jātiādivasena puna
  sukhumoḷārikabhāvāpattidoso yathā so na hoti tathā pariharitabbo.
  Jātivasena sukhumāya vedanāya sabhāvapuggalalokiyavasena oḷārikataṁ
  pālivasena dassetuṁ vuttañhetantiādi vuttaṁ. Evaṁ sukhādayopīti
  ettha akusalavedanā jātivasena oḷārikā sabhāvavasena sukhumā.
  Kusalajjhānasahagatā sukhā vedanā jātivasena oḷārikā. Samāpannassa
  vedanāti katvā puggalavasena sukhumāti evamādinā yojetabbaṁ. 2-
  Na parāmasitabboti etena jātiādayo cattāro koṭṭhāsā
  aññamaññaṁ avomissakāeva gahetabbā evaṁ sambhedassa parihāro
  na aññathāti dasseti. Yathā abyākatamukhena evaṁ kusalākusalamukhenapi
  yathā ca jātimukhena evaṁ sabhāvādimukhenapi dassetabbanti
  imamatthaṁ eseva nayo sabbatthāti atidisati.
      [53] Idāni jātiādikoṭṭhāsesupi [3]- akusalādīnaṁ

  *  *  *  *  *  *
  Footnote: 1. Ma. arahantīti. 2. Ma. yojetabbā. 3. Ma. mitho.
-------------------------------------------------
[page 131]
  Upādāyupādāya oḷārikasukhumataṁ dassetuṁ apicātiādi āraddhaṁ.
  Nissayadahanatoti iminā dosasahagatāya pākaṭaṁ kururappavattiṁ dasseti.
  Niyatāti micchattaniyāmena niyatā. Anantariyabhāvappattā
  kappatiṭṭhanakavipākatāya kappaṭṭhitikā devadattādīnaṁ viya. Asaṅkhārikā
  sabhāvatikhiṇatāya oḷārikā. Diṭṭhisampayuttā mahāsāvajjatāya oḷārikā.
  Sāpi micchādiṭṭhisampayuttā niyatā oḷārikā tato kappaṭṭhitikā
  tato asaṅkhārikāti tividhāpi heṭṭhā vuttanayattā ekajjhaṁ vuttā
  visuṁ visuṁyeva yojetabbā. Tenāha itarā sukhumāti. Avisesenāti
  dosasahagatā lobhasahagatāti abhedena. Akusalā bahuvipākā
  dosussannatāya oḷārikā. Tathā kusalā appavipākā.
  Mandadosattā akusalā appavipākā sukhumā. Tathā kusalā bahuvipākā.
  Oḷārikasukhumanikantivatthubhāvato kāmāvacarādīnaṁ oḷārikasukhumatā.
  Lokuttarā pana ekantasukhumāva. Tatthāpi ca vibhāgaṁ parato vakkhati.
  Bhāvanāmayāpīti bhāvanāmayāya bhedanena dānasīlamayānampi bhedanaṁ
  nayato dassitanti veditabbaṁ. Bhāvanāya paguṇabalavakālādīsu kadāci
  ñāṇavippayuttacittenāpi manasikāro hotīti vuttaṁ bhāvanāmayāpi
  duhetukāti. Taṁtaṁbhūmivipākakiriyavedanāsūti ettha kāmāvacaravipākā
  oḷārikā rūpāvacarā sukhumātiādinā yāva arahattaphalā netabbaṁ.
  Kāmāvacarakiriyā oḷārikā rūpāvacarakiriyā sukhumātiādinā
  kāmāvacarā ca dānākārappavattā oḷārikā sīlākārappavattā sukhumāti
-------------------------------------------------
[page 132]
  Ādinā yāva nevasaññānāsaññāyatanā netabbaṁ.
      [54] Yathā ca jātikoṭṭhāse ayaṁ vibhāgo evaṁ
  sabhāvakoṭṭhāsādīsupīti dassetuṁ dukkhādītiādi vuttaṁ. Sabbo cāyaṁ
  vibhāgo lakkhaṇasannissito vuttoti katvā āha okāsavasena
  cāpītiādi. Sukhāpīti pisaddena adukkhamasukhaṁ sampiṇḍeti.
  Sabbatthāti sabbāsu bhūmīsu. Yathānurūpanti yā yā vedanā yattha
  yattha labhati tadanurūpaṁ. Vatthuvasenāti yaṁ vatthuṁ ārabbha vedanā
  pavattati tassa vasenāpi. Hīnavatthukāti hīnaṁ vatthuṁ ārammaṇaṁ
  katvā kaṅgubhattaṁ bhuñjantassa vedanā hīnavatthukatāya oḷārikā
  sālimaṁsodanaṁ bhuñjantassa paṇītavatthukatāya sukhumāti. Ādinā
  nayenāti sabbaṁ pāligatiṁ āmasati. Jātiādivasena asamānakoṭṭhāsatā
  visabhāgatā. Dukkhavipākatādivasena asadisakiccatā asaṁsaṭṭhatā na
  asampayogo. Yadi siyā dūravipariyāyena santikaṁ hotīti saṁsaṭṭhatā
  santikatā āpajjati na ca vedanāya vedanāsampayogo atthi.
  Santikapadavaṇṇanāya sabhāgato ca sarikkhato cāti vakkhatīti vuttanayeneva
  attho veditabbo. Asadisasabhāvatā asarikkhatā. Sabbavāresūti
  oḷārikasukhumabhede vuttanayānusārena vattabbesu sabbesu vāresu.
  Jātiādivasena samānakoṭṭhāsatā sabhāgatā dukkhavipākatādivasena
  pana sadisasabhāvatā sarikkhatā. Tenāha akusalā pana .pe.
  Santiketi. [1]- Etanti evaṁ atītādivibhāge vitthārakathāmukhaṁ.

  *  *  *  *  *  *
  Footnote: 1. Ma. iti vedanākkhandhassa atītādivibhāge vitthārakathāmukhavaṇṇanā.
-------------------------------------------------
[page 133]
      Ñāṇabhedatthanti nānappakāraṁ ñāṇappabhedatthaṁ. Kamatoti
  desanānukkamato 1- yena kāraṇenāyaṁ desanānukkamo kato tatoti
  attho. Visesatoti bhedato khandhupādānakkhandhavibhāgatoti attho.
  Anūnādhikatoti pañcabhāvato. Upamātoti upamāhi upametabbato.
  Daṭṭhabbato dvidhāti dvīhi ākārehi ñāṇena passitabbato.
  Passantassatthasiddhitoti yathāpassantassa yathādhippetatthanipphattito.
  Vibhāvināti paññavatā.
      [55] Uppattikkamoti yathāpaccayaṁ uppajjantānaṁ
  uppajjanapaṭipāṭi. Dassanena pahātabbātiādinā paṭhamaṁ pahātabbā paṭhamaṁ
  vuttā dutiyaṁ pahātabbā dutiyaṁ vuttāti ayaṁ pahānakkamo.
  Sīlavisuddhī paṭipajja cittavisuddhi paṭipajjitabbā tathā tato parāpīti
  āha sīlavisuddhi .pe. Paṭipattikkamoti. Anupubbappaṇītā bhūmiyo
  anupubbena vavaṭṭhitāti ayaṁ bhūmikkamo. Cattāro satipaṭṭhānātiādiko
  ekakkhaṇepi satipaṭṭhānādisambhavato desanākkamova 2-.
  Dānakathādayo anupubbukkaṁsato kathitā. Uppattiādivavaṭṭhānābhāvato
  pana dānādīnaṁ idha desanākkamavacanaṁ. Uppattiādivavaṭṭhānahetukatāya
  hi paṭhamaṁ kalalaṁ hotītiādikā desanāpi uppattiādikamabhāveneva
  vuttā. Yathāvuttavavaṭṭhānābhāvena pana anekesaṁ vacanānaṁ
  sahappavattiyā asambhavato yenakenaci pubbācariyena desetabbatāya tena
  tena adhippāyena desanāmattasseva kamo desanākkamo daṭṭhabbo.

  *  *  *  *  *  *
  Footnote: 1. Ma. desanākkamato. evamuparipi. 2. Ma. desanākkamo ca.
-------------------------------------------------
[page 134]
      Pubbācariyavavaṭṭhānenāti 1- paṭhamaṁ rūpakkhandho tato vedanākkhandhoti
  evaṁ pubbācariyavavaṭṭhānena anuppattito. Apahātabbatoti
  khandhesu ekaccānaṁ pahātabbatāva natthi kuto pahānakkamo sati
  hi sabbesaṁ pahātabbatāya pahānakkamena nesaṁ desanā siyā.
  Appaṭipajjanīyatoti sammāpaṭipattivasena na paṭipajjitabbato.
  Catubhūmipariyāpannattāti iminā vedanādīnaṁ aniyatabhūmikataṁ dasseti.
  Niyatabhūmikānañhi bhūmikkamo sambhaveyya. Abhedenāti rūpādīnaṁ
  bhedavibhāgaṁ akatvā ekajjhaṁ piṇḍaggahaṇena. Attaggāhapatitanti
  attaggāhasaṅkhāte diṭṭhoghe nipatitaṁ. Samūhaghanavinibbhogadassanenāti
  arūpato rūpaṁ 2- vivecento rūpārūpasamuhe ghanavinibbhujjanadassanena.
  Cakkhuādīnampi visayibhūtanti ekadesena samudāyabhūtaṁ rūpakkhandhaṁ vadati.
  Yā ettha iṭṭhaṁ aniṭṭhañca rūpaṁ saṁvedeti ayaṁ vedanākkhandhoti
  iṭṭhāniṭṭharūpasaṁvedanikaṁ vedanaṁ desesīti sambandho. Evaṁ sabbattha.
  Iṭṭhamajjhattāniṭṭhamajjhattānampi iṭṭhāniṭṭhasabhāvattā
  iṭṭhāniṭṭhaggahaṇeneva gahaṇaṁ daṭṭhabbaṁ. Evanti yathāvuttanayena.
  Saññāya gahitākāre visaye abhisaṅkhārappavattīti āha saññāvasena
  abhisaṅkhāraketi. Yathā viññāṇassa sampayuttadhammānampi nissayabhāvo
  pākaṭo na tathā vedanādīnanti āha vedanādīnaṁ nissayanti.
  Manopubbaṅgamā dhammā cittānuparivattino dhammā chadvārādhipati
  rājāti vacanato viññāṇaṁ adhipati.

  *  *  *  *  *  *
  Footnote: 1. Ma. pubbāpariyavavatthānenāti evamuparipi. 2. Ma. rūpato arūpaṁ.
-------------------------------------------------
[page 135]
      [56] Rūpakkhandhe sāsavaṁ upādāniyanti vacanaṁ anāsavānaṁ
  dhammānaṁ sabhāvato rūpakkhandhassa taṁsabhāvatānivattanatthaṁ na
  anāsavarūpanivattanatthaṁ. Anāsavāva khandhesu vuttāti ettha aṭṭhānappayutto
  evasaddo anāsavā khandhesveva vuttāti attho. Idha pana
  visuddhimagge sabbepete khandhāpi upādānakkhandhāpi.
      [57] Sabbasaṅkhatānaṁ sabhāgena ekajjhaṁ saṅgaho
  sabbasaṅkhatasabhāgekasaṅgaho. Sabhāgasabhāgena 1- hi saṅgayhamānā
  sabbasaṅkhatā pañcakkhandhā honti. Tattha ruppanādisāmaññena samānakoṭṭhāsā
  sabhāgāti veditabbā. Tesu saṅkhatābhisaṅkharaṇakiccaṁ āyūhanarasāya
  cetanāya balavanti sā saṅkhārakkhandhoti vuttā. Aññe ca
  ruppanādivisesalakkhaṇarahitā phassādayo saṅkhatābhisaṅkharaṇasāmaññenāti
  daṭṭhabbā. Phusanādayo pana sabhāgā 2- visuṁ khandhasaddavacanīyā na hontīti
  dhammasabhāvaññunā tathāgatena phassakkhandhādayo na vuttāti veditabbā.
  Ye hi keci bhikkhave samaṇā vā brāhmaṇā vā sassatavādā
  sassataṁ attānañca lokañca paññapenti sabbete imeeva
  pañcupādānakkhandhe nissāya paṭicca etesaṁ vā aññataranti
  evamādisuttānañca vasena attattaniyaggāhassa etaparamatā daṭṭhabbā.
  Etena ca vakkhamānasuttavasena pañcakkhandheeva nissāya
  parittārammaṇādivasena na vattabbā ca diṭṭhi uppajjati khandhanibbānavajjassa
  sabhāvadhammassa abhāvatoti vuttaṁ hoti. Rūpanti ruppanasabhāvaṁ

  *  *  *  *  *  *
  Footnote: 1. Ma. sabhāgasabhāvena. 2. Ma. sabhāvā.
-------------------------------------------------
[page 136]
  Dhammajātamāha. Vedanantiādīsupi 1- eseva nayo. Sīlakkhandho
  samādhikkhandhotiādivacanato aññesañca khandhasaddavacanīyānaṁ sīlakkhandhādīnaṁ 2-
  sabbhāvato na pañcevāti codanaṁ nivattetuṁ āha aññesañca
  tadavarodhatoti.
      Pavattiṭṭhānabhūtaṁ vasanaṭṭhānaṁ viya hotīti vuttaṁ
  nivāsanaṭṭhānatoti. Dukkhadukkhavipariṇāmadukkhasaṅkhāradukkhatāvasena vedanāya
  ābādhakattaṁ daṭṭhabbaṁ. Rāgādisampayuttassa vipariṇāmādidukkhassa
  itthīpurisādiākāraggāhitā 3- tantaṁsaṅkappamūlabhūtā saññā samuṭṭhānaṁ
  pittādi viya rogassa āsannakāraṇaṁ samuṭṭhānaṁ. Utubhojanavisamatā-
  visamaparihārādi viya mūlakāraṇaṁ nidānaṁ na 4- cittassa aṅgabhūtā cetasikāti
  viññāṇaṁ gilānupamaṁ vuttaṁ. Kuṭṭharogavato siniyhanaṁ tassa bhiyyobhāvāya
  viya bālassa puññābhisaṅkhārādivasena pavattavedanā dukkhāvahā 5-
  asappāyasevanasadisī. Vedanattāyāti vedanāsabhāvatthaṁ
  vedanatthalābhāyāti attho. Kāraṇaṭṭhānatāya bhojanādhāratāya ca cārakupamaṁ
  bhājanupamañca rūpaṁ. Subhasaññādivasena vedanākāraṇassa hetubhāvato
  vedanābhojanassa chādāpanato ca aparādhupamā byañjanupamā ca
  saññā. Vedanāhetuto kāraṇakārakupamo ca parivesakupamo ca
  saṅkhārakkhandho. Bhattakāroeva yebhuyyena parivisatīti parivesaggahaṇaṁ.
  Vedanāya vibādhitabbato anuggahetabbato ca aparādhikupamaṁ
  bhuñjakupamañca viññāṇaṁ vuttaṁ.

  *  *  *  *  *  *
  Footnote: 1. Sī. vedanātiādīsupi. 2. Sī. sīlakkhandhādīnaṁ atthānaṁ. 3. Ma. gāhikā.
  4. Ma. nasaddo natthi. 5. Ma. pavatti vedanādukkhāvahā.
-------------------------------------------------
[page 137]
      [58] Pañca vadhakā paccatthikā ukkhittāsikāti kho bhikkhave
  pañcannetaṁ upādānakkhandhānaṁ adhivacananti 1- āsīvisupame vadhakāti
  vuttā. Bhāroti kho bhikkhave pañcannetaṁ upādānakkhandhānaṁ
  adhivacananti bhārasutte bhāroti. Atītaṁpāhaṁ addhānaṁ [2]- rūpena khajjiṁ
  seyyathāpāhaṁ etarahi paccuppannena rūpena khajjāmi ahañceva
  kho pana anāgatarūpaṁ abhinandeyyaṁ anāgatenapāhaṁ 3- rūpena khajjeyyaṁ
  seyyathāpi .pe. Khajjāmītiādinā 4- khajjanīyapariyāyena khādakāti.
  So aniccaṁ rūpaṁ aniccaṁ rūpanti yathābhūtaṁ nappajānātītiādinā 5-
  yamakasutte aniccādikāti. Yadipi idha pana sabbepete ekajjhaṁ
  katvā khandhāti adhippetāti vuttaṁ bāhullena pana upādānakkhandhānaṁ
  tadantogadhānaṁ daṭṭhabbatā veditabbā. Vipassanāya
  bhūmivicāro hesoti.
      Pheṇapiṇḍo viyātiādīsu rūpādīnaṁeva pheṇapiṇḍādisadisatā
  daṭṭhabbā. Yathā pheṇapiṇḍo nissāro paridubbalo agayhupago
  gahitopi kiñci atthaṁ na sādheti chiddāvachiddo anekasandhighaṭito
  bahūnaṁ pāṇakānaṁ āvāso anupubbupacito sabbāvatthanipātī avassaṁ
  bhedī evaṁ rūpampi niccasārādivirahato nissāraṁ pheggu viya
  sukhabhañjanīyato dubbalaṁ niccanti vā dhuvanti vā ahanti vā mamanti vā
  na gahetabbaṁ gahitampi tathā na hoti bahuchiddaṁ asītisatasandhisaṅghaṭitaṁ

  *  *  *  *  *  *
  Footnote: 1. saṁ. saḷāyatana. 18/217. 2. Ma. evameva. 3. Ma. anāgatampāhaṁ addhānaṁ evameva.
  4. saṁ. khandhavāra. 17/77. 5. saṁ. khandhavāra. 17/50.
-------------------------------------------------
[page 138]
  Anekakimikulāvāsaṁ kalalādivasena anupubbupacitaṁ kalalakālato paṭṭhāya
  sabbāsupi avatthāsu vinassati avassameva ca bhijjati. Aṭṭhakathāyaṁ
  pana parimaddanāsahanameva upamupameyyasambandho vutto. Yathā pubbuḷo
  nissāro paridubbalo agayhupago gahitopi na kiñci atthaṁ sādheti
  na ciraṭṭhitiko tathā vedanāti yathā ca pubbuḷo udakatalaṁ udakabinduṁ
  udakajallikaṁ saṅkaḍḍhitvā pūṭaṁ katvā gahaṇavātañcāti cattāri
  kāraṇāni paṭicca jāyati evaṁ vedanāpi vatthuṁ ārammaṇaṁ kilesajallaṁ
  phassasaṅghaṭṭanañcāti cattāri kāraṇāni paṭicca uppajjati. Yathā
  hi udakathale 1- bindunipātajanito vāto udakajallikasaṅkhātaṁ udakalasikaṁ
  saṅkaḍḍhitvā pūṭaṁ katvā pubbuḷaṁ nāma karoti evaṁ vatthumhi
  ārammaṇāpāthagamanajanito phasso anupacchinnaṁ kilesajallaṁ
  sahakāripaccayantarabhāvena 2- saṅkaḍḍhitvā vedanaṁ nāma karoti.
      Idañca kilesehi mūlakāraṇabhūtehi ārammaṇassādanabhūtehi ca
  nibbattaṁ vaṭṭagataṁ vedanaṁ sandhāya vuttaṁ ukkaṭṭhaparicchedena vā
  cattāro paccayā vuttā onehipi pana uppajjateva idha
  mahuttarammaṇīyatā upamupameyyasambandho vutto. Yathā pana marīcikā
  asārā agayhupagā na hi taṁ gahetvā [3]- nhāyituṁ vā bhājanaṁ vā
  pūretuṁ sakkā evaṁ saññāpi asārā agayhupagā yathā ca marīcikā
  vipphandamānā sañjātūmivegā viya saṅkhāyantī mahājanaṁ vippalambeti
  evaṁ saññāpi nīlaṁ pītaṁ dīghaṁ rassantiādinā ārammaṇena

  *  *  *  *  *  *
  Footnote: 1. Ma. udakatale. 2. Ma. sahakārīpaccayabhāvena. 3. Ma. pātuṁ vā.
-------------------------------------------------
[page 139]
  Pavattamānā sabhāvamatte aṭṭhatvā subhaṁ sukhaṁ niccantiādimicchāgāhassa
  kāraṇabhāvena lokaṁ vippalambeti. Yathā kaddalikkhandho asāro
  agayhupago na hi taṁ gahetvā gopānasiādīnaṁ atthāya upanetuṁ
  sakkā upanītampi tathā na hoti bahuvaṭṭisamodhānova 1- hoti
  evaṁ saṅkhārakkhandhopi asāro agayhupago na hi taṁ niccādivasena
  gahituṁ sakkā gahitampi tathā na hoti bahudhammasamodhānova 1-
  aññadeva hi phassassa lakkhaṇaṁ aññaṁ cetanādīnaṁ te pana sabbe
  samodhānetvā saṅkhārakkhandhoti vuccati. Yathā ca māyā asārā
  agayhupagā na hi taṁ gahetvā kiñci atthakiccaṁ sādhetuṁ sakkā
  ittarā lahupaccupaṭṭhānā amaṇiādimeva maṇiādirūpena dassentī
  mahājanaṁ vañceti evaṁ viññāṇampi asāraṁ ittaraṁ lahupaccupaṭṭhānaṁ
  teneva cittena āgacchantaṁ viya [2]- ṭhitaṁ viya nisinnaṁ viya ca katvā
  gāhāpeti aññadeva cittaṁ āgamane aññaṁ gamanādīsūti evaṁ
  viññāṇaṁ māyāsadisaṁ. Pañcapi upādānakkhandhā asubhādisabhāvāeva
  3- kilesāsucivatthubhāvāditoti asubhādito daṭṭhabbāeva tathāpi katthaci
  koci viseso sukhaggahaṇīyo hotīti āha visesato cātiādi.
  Tattha cattāro satipaṭṭhānā catuvipallāsappahānakarāti tesaṁ
  gocarabhāvena rūpakkhandhādīsu asubhādibhāvena daṭṭhabbatā vuttā.
      [59] Khandhehi na vihaññati parividitasabhāvattā. Vipassakopi
  tesaṁ pavattiyaṁ 4- na dukkhamāpajjati khīṇāsavesu pana vattabbameva

  *  *  *  *  *  *
  Footnote: 1-1. Ma. -samodhāno ca. 2. Ma. gacchantaṁ viYu. 3. Ma. saṁkilesā-. 4. Ma. vipattiyaṁ.
-------------------------------------------------
[page 140]
  Natthi te hi āyatimpi khandhehi na bādhiyantīti. Kavaḷiṁkārāhāraṁ
  parijānātīti āhārasamudayā rūpasamudayoti 1- vacanato ajjhattikarūpe
  chandarāgaṁ pajahanto tassa samudayabhūte kavaḷiṁkārāhārepi chandarāgaṁ
  pajahatīti attho. Ayaṁ pahānapariññā. Ajjhattikarūpampana
  pariggaṇhanto tassa paccayabhūtaṁ kavaḷiṁkārāhāraṁ pariggaṇhatīti
  ñātapariññā tassa ca udayabbayānupassī hotīti tīraṇapariññā ca
  yojetabbā. Evaṁ pariññāttaye sijjhante ime vipallāsādayo
  vidhamiyantievāti āha asubhe subhanti vipallāsaṁ pajahatītiādi.
  Tattha kāmarāgabhūtaṁ abhijjhaṁ sandhāyāha abhijjhākāyaganthanti.
  Asubhānupassanāya hi kāmarāgappahānaṁ hoti. Kāmarāgamukhena vā
  sabbalobhappahānaṁ vadati. Na upādiyatīti na gaṇhati na uppādeti.
  Phassapaccayā vedanāti vuttattā vedanāya chandarāgaṁ pajahanto
  tassa paccayabhūte phassāhārepi chandarāgaṁ pajahatītiādinā
  āhāraparijānane vuttanayena phassaparijānanaṁ yojetabbaṁ. Vedanāya dukkhato
  dassanena tattha sukhanti vipallāsaṁ pajahati. Sukhatthameva bhavapaṭṭhanā
  hotīti vedanāya taṇhaṁ pajahanto bhavoghaṁ uttarati tatoeva bhavayogena
  visaṁyujjati bhavāsavena ca anāsavo hoti. Sabbaṁ vedanaṁ dukkhato
  passanto attano parena apubbaṁ dukkhaṁ uppāditaṁ sukhaṁ vā vināsitaṁ
  na cinteti tato anatthaṁ me acarītiādiāghātavatthuppahānato

  *  *  *  *  *  *
  Footnote: 1. saṁ. khandhavāra. 17/55.
-------------------------------------------------
[page 141]
  Byāpādakāyaganthaṁ bhindati. Sukhabahule sugatibhave suddhīti aggahetvā
  gosīlagovatādīhi suddhiṁ parāmasanto sukhapaṭṭhanāvasena parāmasatīti
  vedanāya taṇhaṁ pajahantopi sīlabbatupādānaṁ na upādiyati.
      Manosañcetanā saṅkhārakkhandho saññā pana taṁsampayuttāti
  saññāsaṅkhāre anattato passanto manosañcetanāya chandarāgaṁ
  pajahati tañca pariggayhati 1- tīreti vāti 2- saññaṁ saṅkhāre .pe.
  Parijānātīti vuttaṁ. Saṅkhāre anattāti passanto attadiṭṭhimūlakattā
  sabbadiṭṭhīnaṁ attadiṭṭhi viya sabbadiṭṭhiyopi vidhamatīti dassento
  diṭṭhoghaṁ uttarati .pe. Attavādupādānaṁ na upādiyatīti āha.
  Viññāṇaṁ aniccato passanto aniccānupassanāmukhena tissopi
  anupassanā ussukkanto tīhipi pariññāhi viññāṇāhāraṁ
  parijānāti. Visesato panettha anicce niccanti vipallāsaṁ pajahati.
  Tattha niccaggāhabāhullato avijjāya viññāṇe ghanaggahaṇaṁ
  hotīti ghanavinibbhogaṁ katvā taṁ aniccato passanto avijjoghaṁ uttarati.
  Tatoeva avijjāyogena visaṁyutto avijjāsavena anāsavo ca hoti.
  Mohabaleneva sīlabbataparāmāsaṁ hotīti taṁ pajahanto sīlabbataparāmāsakāyaganthaṁ
  bhindati. Yañca kho idaṁ bhikkhave vuccati cittaṁ itipi
  mano itipi viññāṇaṁ itipi tattha assutavā puthujjano nālaṁ
  nibbindituṁ nālaṁ virajjituṁ nālaṁ vimuccituṁ taṁ kissa hetu dīgharattañhetaṁ
  bhikkhave assutavato puthujjanassa ajjhositaṁ mamāyitaṁ parāmatthaṁ etaṁ

  *  *  *  *  *  *
  Footnote: 1. Ma. pariggaṇhāti. 2. Ma. cāti.
-------------------------------------------------
[page 142]
  Mama esohamasmi eso me attātiādivacanato 1- yathā viññāṇaṁ
  niccato passanto diṭṭhupādānaṁ upādiyati evaṁ taṁ aniccato
  passanto diṭṭhupādānaṁ na upādiyatīti. Evaṁ mahānisaṁsanti
  vuttappakārena vipallāsādisakalasaṅkilesavidhamanupāyabhāvato evaṁ vipuludayaṁ.
  Vadhakādivasenāti ukkhittāsikavadhakādivasena. Passeyyāti
  ñāṇadassanena paccakkhato vipasseyya. 2-
                       Khandhaniddeso.
                Cuddasamaparicchedavaṇṇanā niṭṭhitā.
                    ----------------
                   Āyatanadhātuniddesavaṇṇanā
      [60] Khandhāyatanātiādinā heṭṭhā uddiṭṭhāni paduddhāravasena
  āyatanānīti vatvā gaṇanaparicchedenāha dvādasāyatanānīti.
  Tattha vattabbaṁ parato sayameva vakkhati. Cakkhāyatanantiādi nesaṁ
  sarūpadassanaṁ. Attho nāma saddattho. Bhāvattho pana
  lakkhaṇameva. So pana saddattho duvidho asādhāraṇo sādhāraṇoti.
  Tattha asādhāraṇo cakkhādisaddattho. Sādhāraṇo āyatanasaddattho
  dvādasannampi samānattā. Tesu asādhāraṇaṁ tāva dassento
  visesato tāvātiādimāha.

  *  *  *  *  *  *
  Footnote: 1. saṁ. nidāna. 16/87. 2. Ma. passeyYu.
-------------------------------------------------
[page 143]
      Tattha visesatoti visesatthato cakkhādisaddatthatoti attho.
  Assādetīti cakkhatisaddo madhuṁ cakkhati byañjanaṁ cakkhatīti
  rasasāyanattho atthīti tassa vasena atthaṁ vadati. Cakkhu kho mā gaṇḍiya
  rūpārāmaṁ rūparataṁ rūpasamuditanti 1- vacanato cakkhu rūpaṁ assādeti satipi
  sotādīnaṁ saddārāmatādibhāve yoyaṁ 2- catunnaṁ mahābhūtānaṁ upādāya
  pasādotiādinā pāliyaṁ rūpābhighātārahabhūtappasādalakkhaṇantiādinā
  aṭṭhakathāyañca vutto atthaviseso tattheva niruḷhattā cakkhumhieva
  cakkhusaddo pavattati gāvādīsu gosaddādi viyāti daṭṭhabbaṁ.
  Vibhāveti cāti saddalakkhaṇasiddhassa cakkhatisaddassa vasena atthaṁ
  vadati. Cakkhatīti hi ācikkhati abhibyattaṁ vadatīti attho.
  Nettassa ca vadantassa viya samavisamavibhāvanameva ācikkhananti katvā
  āha vibhāveti cāti atthoti. Anekatthattā vā dhātūnaṁ
  vibhāvanatthatā ca cakkhatisaddassa daṭṭhabbā. Rattaduṭṭhādikālesu
  kakaṇḍakarūpaṁ viya uddarūpaṁ viya ca vaṇṇavikāraṁ āpajjamānaṁ rūpaṁ hadayagatabhāvaṁ
  rūpayati rūpamiva pakāsaṁ karoti saviggahamiva katvā dassetīti
  attho. Vitthāraṇaṁ vā rūpasaddassa attho vitthāraṇañca
  pakāsanamevāti āha pakāsetīti attho. Anekatthattā vā
  dhātūnaṁ pakāsanatthoeva rūpasaddo daṭṭhabbo. Vaṇṇavācakassa
  ca rūpasaddassa rūpayatīti nibbacanaṁ rūpakkhandhavācakassa ruppatīti

  *  *  *  *  *  *
  Footnote: 1. Ma. Ma. 13/282. 2. Ma. yo yaṁ cakkhu.
-------------------------------------------------
[page 144]
  Ayaṁ viseso. Udāhariyatīti vuccatīti atthe vacanasaddoeva gahito
  siyā na ca vacanasaddoevetthasaddo athakho sabbopi
  sotaviññeyyoti. Sappatīti sakehi paccayehi sappiyati sotaviññeyyabhāvaṁ
  gamiyatīti attho.
      Sūcayatīti attano vatthuṁ apākaṭaṁ gandhavasena idaṁ sugandhaṁ
  duggandhanti pakāseti paṭicchannaṁ vā pupphādivatthuṁ ettha pupphaṁ
  atthi campakādiphalamatthi ambādīti pesuññaṁ karontaṁ viya hotīti
  attho. Rasaggahaṇamūlakattā ajjhoharaṇassa jīvitahetumhi āhārarase
  ninnatāya jīvitamavhayatīti jivhāniruttilakkhaṇena. Kucchitānaṁ
  sāsavadhammānaṁ āyoti visesena kāyo vutto anuttariyahetubhāvaṁ
  anāgacchantesu kāmarāganidānakammajanitesu kāmarāgassa ca visesapaccayesu
  ghānajivhākāyesu kāyassa visesatarasāsavapaccayattā tena hi
  phoṭṭhabbasukhaṁ assādentā sattā methunampi sevanti. Uppattidesoti
  uppattiṭṭhānanti attho. Kāyindriyavatthukā vā cattāro khandhā
  balavakāmāsavādihetubhāvato visesena sāsavāti vuttāti tesaṁ
  uppattiṭṭhānanti attho. Munātīti nāḷiyā minamāno viya mahātulāya
  dhārayamāno viya ca ārammaṇaṁ vijānātīti attho. Manate iti
  vā mano tantaṁ ārammaṇaṁ paricchedavasena jānātīti vuttaṁ hoti.
  Attano lakkhaṇaṁ dhārayantīti 1- ye visesalakkhaṇena āyatanasaddaparā
  vattabbā te cakkhādayo tathā vuttāti tato aññe

  *  *  *  *  *  *
  Footnote: 1. Ma. dhārentīti.
-------------------------------------------------
[page 145]
  Manogocarabhūtā dhammā sāmaññalakkhaṇeneva ekāyatanabhāvaṁ upanetvā
  vuttā. Yathā hi oḷārikavatthārammaṇamananasaṅkhātehi visayavisayibhāvehi
  purimāni pākaṭāni tathā apākaṭā ca aññe manogocarā na attano
  sabhāvaṁ na dhārentīti imassa atthassa dīpanattho dhammasaddo.
  Dhāriyanti sāmaññarūpena avadhāriyantīti vā dhammā. Yathā hi
  rūpādayo cakkhuviññāṇādīhi asādhāraṇatoeva yathāsakaṁ sabhāvato
  viññāyanti na evamete ete pana anekadhammabhāvato sādhāraṇato
  sabhāvasāmaññatopi 1- manasā viññāyantīti.
      [61] Sena senāti sakena sakena. Uṭṭhahantīti uṭṭhānaṁ
  karonti. Vāyamantīti ussahanti attano kiccaṁ karonticceva
  attho. Imasmiñca atthe āyatanti etthāti āyatanānīti
  adhikaraṇattho āyatanasaddo. Dutiyatatiyesu kattuattho. Te cāti
  cittacetasike dhamme. Te hi taṁtaṁdvārārammaṇesu āyanti
  āgacchanti 2- pavattantīti āyā. Vatthārentīti pubbe anuppannattā
  līnāni apākaṭāni pubbantato uddhaṁ pattharenti pākaṭāni karonti
  uppādentīti attho. Idañca saṁsāradukkhaṁ. Na nivattantīti
  anuppādanirodhavasena na nirujjhanti. Āyatanaṁ āyatananti āmeḍitavacanaṁ
  assā samaññāya cakkhādīsu niruḷhabhāvadassanatthaṁ. Evaṁ avayavabhedavasena
  āyatanasaddassa atthaṁ vatvā idāni tattha pariyāyatopi
  dassetuṁ apicāti ādi āraddhaṁ. Sādhuphalabharitatāya aparissayatāya

  *  *  *  *  *  *
  Footnote: 1. Sī. dhammasabhāvasāmaññatopi. 2. Ma. ayanti gacchanti.
-------------------------------------------------
[page 146]
  Ca manorame. Tattha nivasantīti nivasantā viya honti. Tenāha
  tadāyattavuttitāyāti. Yattha suvaṇṇaratanādīni nivuṭṭhāni viya
  ākiṇṇāni tiṭṭhanti so padeso tesaṁ ākaro evaṁ cittacetasikā
  cakkhādīsūti te tesaṁ ākarāti dassento āha cakkhādīsu
  ca .pe. Ākaroti. Tannissitattāti ettha manoviññāṇādīnaṁ
  cittacetasikānaṁ nissayapaccayo na hotīti tassa tesaṁ dvārabhāvo
  nissayabhāvoti daṭṭhabbo. Ahutvā eva paccayasāmaggīvasena
  uppajjantāpi cittacetasikā aneke ekajjhaṁ tattha labbhamānā
  samosaraṇatā 1- viya hontīti vuttaṁ vatthudvārārammaṇavasena samosaraṇatoti.
  Na hi dhammānaṁ anāgataddhe vijjamānatālesopi atthi. Tenāha
  puñjo natthi anāgateti. Tatthevuppattitoti tesu cakkhādīsueva
  uppattito. Uppattiyā paccayabhūte cakkhādike uppattiṭṭhānaṁ
  viya katvā upacāravasena vuttaṁ. Na hi arūpadhammānaṁ nippariyāyato
  uppattideso nāma atthi. Yadaggena vā te tesaṁ nissayārammaṇabhūtā
  tadaggena sañjātideso. Na hi paccayabhāvamantarena rūpadhammānampi
  ādhārādheyyabhāvo atthi. Tenāha nissayārammaṇabhāvenāti.
  Byatirekappadhānatāya kāraṇalakkhaṇassa tesaṁ abhāve abhāvato
  iccevāha na bhāve bhāvatoti. Yathāvuttenaṭṭhenāti cakkhatīti ādinā
  āyatanato āyānaṁ tananatoti ādinā nivāsanaṭṭhānanti 2- ādinā ca

  *  *  *  *  *  *
  Footnote: 1. samohitātipi. Ma. samosaṭā. 2. Ma. nivāsaṭṭhānanti.
-------------------------------------------------
[page 147]
  Vuttappakārena atthena. Dhammāyatanapariyāpannānaṁ dhammānaṁ
  bahubhāvato yebhuyyena ca te bahūeva hutvā kiccakarāti dhammā
  ca te āyatanañcāti bahuvacananiddeso.
      [62] Tathā tathā lakkhitabbato lakkhiyati etenāti vā
  lakkhaṇaṁ sabhāvo. Tāvabhāvatoti tattakato. Tena anūnādhikabhāvaṁ
  dasseti. Tattha dvādasāyatanavimuttassa kassaci dhammassa abhāvā
  adhikabhāvato codanā natthi salakkhaṇadhāraṇampana sabbesaṁ
  sāmaññalakkhaṇanti ūnacodanā sambhavatīti taṁ dassento āha cakkhādayopi
  hītiādi. Bhavaṅgamanasaṅkhātoti dvikkhattuṁ calitvā pavattabhavaṅgamanasaṅkhāto.
  Calanavasena bhavaṅgappavattiyā satieva āvajjanuppatti
  na aññathāti āvajjanassāpi kāraṇabhūtanti katvā vuttaṁ
  bhavaṅgamanasaṅkhāto .pe. Uppattidvāranti. Asādhāraṇanti
  cakkhuviññāṇādīnaṁ asādhāraṇaṁ. Satipi asādhāraṇabhāve cakkhādīnaṁ
  dvāravasena gahitattā dhammāyatanena aggahaṇaṁ daṭṭhabbaṁ.
  Dvārārammaṇabhāvehi vā asādhāraṇataṁ sandhāya asādhāraṇanti vuttaṁ.
      Yebhuyyena sahuppattiādīhi uppattikkamādīsu ayutti yojetabbā.
  Yebhuyyena hi cakkhāyatanādīni kassaci kadāci ekato uppajjanti.
  Tathā hi vuttaṁ kāmadhātuyā uppattikkhaṇe kassaci ekādasāyatanāni
  pātubhavantītiādi 1-. Tasmā āyatanānaṁ uppattikkamo tāva na

  *  *  *  *  *  *
  Footnote: 1. abhi. vi. 35/553-554.
-------------------------------------------------
[page 148]
  Yujjati na pahānakkamo kusalābyākatānaṁ appahātabbato na
  paṭipattikkamo akusalānaṁ ekaccābyākatānañca appaṭipajjanīyato na
  bhūmikkamo aḍḍhekādasannaṁ āyatanānaṁ ekantakāmāvacarattā
  itaresañca catūsu bhūmīsu pariyāpannattā ekaccassa lokuttarabhāvato
  cāti. Ajjhattikesu hīti etena ajjhattikabhāvena visayibhāvena ca
  ajjhattikānaṁ paṭhamaṁ desetabbataṁ dasseti. Tesu 1- hi paṭhamaṁ
  desetabbesu pākaṭattā paṭhamataraṁ cakkhāyatanaṁ desitanti. Tato
  ghānāyatanādīnīti ettha bahūpakārattābhāvena cakkhusotehi purimataraṁ
  adesetabbāni sahavattuṁ asakkuṇeyyattā etena kamena desetabbānīti
  ghānādikkamena desitānīti adhippāyo. Aññathāpi hi desitesu na
  na sakkā codetuṁ na ca sakkā bodhetabbāni na desitunti.
  Paccuppannārammaṇattā vā cakkhādīni paṭhamaṁ vuttāni ārammaṇato
  supākaṭānīti. Manāyatanampana kiñci paccuppannārammaṇaṁ .pe. Kiñci
  yāva na vattabbārammaṇanti pacchā vuttaṁ. Paccuppannārammaṇesupi
  upādāyarūpārammaṇāni cattāri paṭhamaṁ vuttāni. Tato bhūtarūpārammaṇaṁ.
  Upādāyarūpārammaṇesupi dūratare dūre sīghataraṁ sīghañca
  ārammaṇasampaṭicchanadīpanatthaṁ cakkhādīnaṁ desanākkamo.
  Cakkhusotadvayañhi dūragocaranti paṭhamaṁ vuttaṁ. Tatrāpi cakkhu dūrataragocaranti
  sabbapaṭhamaṁ vuttaṁ. Passantopi hi dūratare nadīsotaṁ na tassa
  sotapaṭighātasaddaṁ suṇāti. Ghānajivhāsupi ghānaṁ sīghataravuttīti paṭhamaṁ

  *  *  *  *  *  *
  Footnote: 1. Ma. tesupi.
-------------------------------------------------
[page 149]
  Vuttaṁ. Purato ṭhapitamattassapi bhojanassa gandho gayhatīti. Yathāṭhānaṁ
  vā tesaṁ desanākkamo. Imasmiñhi sarīre sabbupari cakkhussa adhiṭṭhānaṁ
  tassa adho sotassa tassa adho ghānassa tassa adho jivhāya
  tathā kāyassa yebhuyyato. Mano pana arūpibhāvato sabbapacchā
  vutto. Taṁtaṁgocarattā tassa tassa anantaraṁ bāhirāyatanāni vuttānīti
  vuttovāyamatthoti. Evampi imesaṁ kamo veditabbo. Gocaro
  visayo etassāti gocaravisayo mano. Kassa pana gocaro etassa
  visayo. Cakkhādīnaṁ pañcannampi. Viññāṇuppattikāraṇavavaṭṭhānatoti
  cakkhuviññāṇādīnaṁ uppattikāraṇassa vavaṭṭhitabhāvato savibhattabhāvato 1-.
  Etena cakkhādianantararūpādivacanassa 2- ca kāraṇamāha.
      [63] Saṅgahitattāti gaṇanasaṅgahavasena saṅgahitattā.
  Jātivasenāti cakkhubhāvasamānatāvasena. Paccayabhedo kammādibhedo.
  Dānādipāṇātipātādibhedabhinnasseva hi kusalākusalakammassa tassa ca
  sahakārikāraṇabhūtānaṁ abbhantarānaṁ bāhirānañca paccayānaṁ bhedena
  cakkhāyatanaṁ bhinnaṁ visadisaṁ hotīti. Nirayādiko apadādigatinānākaraṇañca
  gatibhedo gatīnaṁ gatīsu vā bhedo gatibhedoti katvā.
  Hatthiassādiko khattiyādiko ca nikāyabhedo. Taṁtaṁsattasantānabhedo
  puggalabhedo. Yā cakkhādīnaṁ vatthūnaṁ anantappabhedatā vuttā so eva
  hadayavatthussa bhedo tādisabhedānativattanato tato manāyatanassa
  anantappabhedatā yojetabbā. Yasmā jhānavirahitaṁ nāma lokuttaraṁ

  *  *  *  *  *  *
  Footnote: 1. Sī. paṭibhattabhāvato. 2. Ma. cakkhādianantaraṁ rūpādivacanassa.
-------------------------------------------------
[page 150]
  Natthi tasmā pañcannaṁ ñānānaṁ vasena aṭṭha lokuttaracittāni
  cattāḷīsa hontīti tāni ekāsītiyā lokiyacittesu pakkhipitvā āha
  ekavīsuttarasatappabhedañcāti. Vatthūti cakkhādivatthu. Tappabhedena
  viññāṇaṁ anantappabhedaṁ. Paṭipadā dukkhāpaṭipadādi. Ādisaddena
  jhānādhipatibhūmiārammaṇādīnaṁ saṅgaho daṭṭhabbo. Nīlaṁ nīlassa
  sabhāgaṁ aññaṁ visabhāgaṁ. Paccayo kammādi. Tatthāpi
  kusalasamuṭṭhānāditā sītautusamuṭṭhānāditā ca bhedo veditabbo. Ādisaddena
  gatinikāyābhedo. [1]- Sukhā dukkhā adukkhamasukhāti evamādiko
  sabhāvabhedo. Cakkhusamphassajā sotasamphassajāti evamādikaṁ nānattaṁ.
      [64] Anāgamanato anigamanatoti saṅkhepena vuttamatthaṁ vivarituṁ
  na hīti ādi vuttaṁ. Pubbantāparantesu avijjamānasarūpattā udayato
  pubbe kutoci nāgacchanti vayato ca uddhaṁ na katthaci gacchanti.
  Vijjamānakkhaṇepi ittarakālatāya aniccā dukkhā vipariṇāmadhammā.
  Tenāha athakhoti ādi. Saparipphandakiriyāvasena īhanaṁ īhā.
  Cintanavasena byāpāraṇaṁ byāpāro. Tattha byāpāraṁ dassento
  āha na hi cakkhurūpādīnaṁ evaṁ hotīti. Īhaṁ dassento na
  ca tānīti ādi. Ubhayampi pana īhā ca hoti byāpāro cāti
  uppaṭipāṭivacanaṁ. Dhammatāvāti sabhāvoeva. Kāraṇasamatthatā vā
  īhābyāpārarahitānaṁ dvārādibhāvo dhammatā. Imasmiñca atthe
  yanti etassa yasmāti attho. Purimasmiṁ sambhāvanavisesanaṁ

  *  *  *  *  *  *
  Footnote: 1. Ma. sabhāvanānattabhedatoti.
-------------------------------------------------
[page 151]
  Yaṁsaddo. Suññagāmoti kho bhikkhave channetaṁ ajjhattikānaṁ āyatanānaṁ
  adhivacananti 1- vacanato suññagāmo viya daṭṭhabbāni. Annapānasamohitan
  ti 2- gahite suññagāme yaṁ yadeva bhājanaṁ parāmasiyati 3- taṁ taṁ
  rittakaṁyeva parāmasiyati evaṁ dhuvādibhāvena gahitāni yoniso
  upaparikkhiyamāni rittakāneva etāni dissantīti. Tenāha
  dhuvasubhasukhattabhāvavirahitattāti. Cakkhādidvāresu
  abhijjhādomanassuppādakabhāvena rūpādīni [4]- abhighātakādīnīti vuttāni.
  Ahisuṁsumārapakkhikukkurasiṅgālamakkaṭā cha pāṇakā.
  Visamabilākāsagāmasusānavanāni tesaṁ gocarā. Tattha visamādiajjhāsayehi
  cakkhādīhi visamabhāvabilākāsagāmasusānasannissitasadisupādinnadhammavanabhāvehi
  abhiramitattā rūpādīnaṁ visamādisadisatā yojetabbā.
                 Āyatananiddesavaṇṇanā niṭṭhitā.
      [65] Cakkhussa viññāṇanti cakkhussa kāraṇabhūtassa viññāṇaṁ.
  Kāmaṁ rūpālokamanasikārādayopi tassa viññāṇassa kāraṇaṁ 5- te
  pana sādhāraṇakāraṇaṁ cakkhu asādhāraṇanti asādhāraṇakāraṇenāyaṁ
  niddeso yathā bherisaddo yavaṅkuroti. Tathāhi cakkhu puggalantarāsādhāraṇaṁ
  nīlādisabbarūpasādhāraṇañcāti sāmibhāvena niddiṭṭhaṁ. Vidahatīti evaṁ
  evañca tayā pavattitabbanti viniyuñjamānaṁ viya uppādetīti
  attho. Vidahatīti ca dhātvattho evaṁ 6- visiṭṭho upasaggena dīpiyatīti

  *  *  *  *  *  *
  Footnote: 1. saṁ. saḷāyatana. 18/218. 2. Ma. annapānasahitanti.
  3. Ma. parāmasīyati. evamuparipi. 4. Ma. cakkhādīnaṁ.
  5. Ma. kāraṇā. 6. Ma. dhātvatthoeva.
-------------------------------------------------
[page 152]
  Vināpi upasaggena dhātūti esa saddo tamatthaṁ vadatīti daṭṭhabbo.
  Kattukammabhāvakaraṇādhikaraṇesu ca dhātusaddasiddhi hotīti pañcapi ete
  atthā vuttā. Lokuttaradhātuyo saṁsāradukkhaṁ na vidahanti
  aññadatthu viddhaṁsentīti katvā lokiyāti visesitaṁ. Vavaṭṭhitāti avaṭṭhitā
  aññamaññaṁ vā asaṅkiṇṇā. Suvaṇṇarajatādidhātuyoti suvaṇṇādīnaṁ
  bījabhūtā selādayo. Yathāsambhavanti ettha keci lokiyalokuttarāsu
  dhātūsu yo yo attho sambhavati tadanurūpanti atthaṁ
  vadanti tadayuttaṁ lokiyā hi dhātuyoti visesetvā vuttattā.
  Atthavasena cetaṁ yathāsambhavaggahaṇaṁ kataṁ na dhātuvasena. Kāmaṁ
  pañcapi atthā cakkhādīnaṁ sabbesaṁ icchitabbā tathāpi cakkhādīsu
  yassa yassa dhammassa yadā kattuvacanicchā na tathā kammabhāvo
  yadā ca 1- kammavacanicchā na tadā kattubhāvo evaṁ sesesupīti
  yathāsambhavaggahaṇaṁ. Tenāha iti cakkhādīsūtiādi. Attano
  sabhāvaṁ dhārentīti dhātuyoti etthāpi dhātīti 2- dhātūti saddasiddhi
  veditabbā dhāraṇaṭṭho dhāsaddoti katvā. Kattuatthopi cāyaṁ
  purimena asadiso vidhānadhāraṇatthānaṁ bhinnasabhāvattā.
  Nissattasabhāvamattadhāraṇañca dhātusaddassa padhāno atthoti visuṁ vutto.
  Dhātuyo viya dhātuyoti ettha sīhasaddo viya kesarimhi niruḷho
  purise selāvayavesu niruḷho dhātusaddo cakkhādīsu upacaritoti
  daṭṭhabbo. Ñāṇañca ñeyyañca ñāṇañeyyāni tesaṁ avayavā

  *  *  *  *  *  *
  Footnote: 1. Ma. yadā pana 2. Sī. dadhatīti.
-------------------------------------------------
[page 153]
  Tappabhedabhūtā dhātuyo ñāṇañeyyāvayavā. Tattha ñāṇappabhedo
  dhammadhātuekadeso ñeyyappabhedo aṭṭhārasāpīti ñāṇañeyyāvayavamattā
  dhātuyo honti. Athavā. Ñāṇena ñātabbo sabhāvo
  aviparīto dhātusaddena vuccamāno ñāṇañeyyo na diṭṭhiādīhi
  viparītaggāhakehi ñeyyoti attho. Tassa ñāṇañeyyassa avayavā
  cakkhādayo. Visabhāgalakkhaṇāvayavesu rasādīsu niruḷho dhātusaddo
  tādisesu aññāvayavesu cakkhādīsu upacaritoti daṭṭhabbo. Rasādīsu
  viya vā cakkhādīsupi niruḷhoeva. Nijjīvamattassevetaṁ 1- adhivacananti
  etena nijjīvamattapadatthe dhātusaddassa niruḷhattaṁ dasseti. Cha
  dhātuyo etassāti chadhāturo yo loke purisoti dhammasamudāyo
  vuccati so chadhāturo channaṁ paṭhavīādīnaṁ nijjīvamattānaṁ sabhāvānaṁ
  samudāyamatto na ettha jīvo vā puriso vā atthīti attho.
      [66] Cakkhādīnaṁ kamo pubbe vuttoti idha ekekasmiṁ tike
  tiṇṇaṁ dhātūnaṁ kamaṁ dassento āha hetuphalānupubbavavaṭṭhānavasenāti.
  Hetuphalānaṁ anupubbavavaṭṭhānaṁ hetuphalabhāvoeva. Manodhammadhātūnañca
  manoviññāṇassa hetubhāvo yathāsambhavaṁ yojetabbo.
  Kiriyāmanodhātu manoviññāṇassa upanissayakoṭiyā vipākamanodhātu
  vipākamanoviññāṇassa anantarādināpi itarassa sabbāpi
  upanissayakoṭiyā ca dhammadhātu pana vedanādikā sahajātā sahajātādinā
  asahajātā anannatarādinā upanissayena ārammaṇādinā ca

  *  *  *  *  *  *
  Footnote: 1. Ma. nijjīvamattassetaṁ.
-------------------------------------------------
[page 154]
  Manoviññāṇassa paccayo hotīti [1]-. Dvārabhūtamanopi hi suttesu
  manodhātūti vuccatīti tassā vā manodhātuyā manoviññāṇassa hetubhāvo
  yathāsambhavaṁ yojetabbo. Tattha hetūti paccayo adhippeto pharanti
  paccayuppannanti āha cakkhudhātūtiādi.
      [67] Sabbāsaṁ vasenāti yathāvuttānaṁ ābhādhātuādīnaṁ
  pañcatiṁsāya dhātūnaṁ vasena. Aparamatthasabhāvassa paramatthasabhāvesu na
  kadāci antogadhatā atthīti āha sabhāvato vijjamānānanti.
  Candābhāsuriyābhādikā vaṇṇanibhāevāti āha rūpadhātuyeva hi
  ābhādhātūti. Rūpādipaṭibaddhāti rāgavatthubhāvena gahetabbākāro
  subhanimittanti katvā rūpādayoevāti avatvā paṭibaddhavacanaṁ vuttaṁ.
  Asatipi rāgavatthubhāve kusalavipākārammaṇaṁ subhadhātūti dutiyo vikappo
  vutto. Sesāti manoviññāṇadhātuyā sampayuttā.
  Dhātudvayanirodhamattanti manoviññāṇadhammadhātūnaṁ 2- nirodhamattaṁ
  catutthāruppacittuppādanirodhabhāvato. Tadaññaviññāṇanirodho viya hi
  viññāṇadhātumanodhātūnaṁ nirodho samāpattibalasiddhoti katvā dhātudvayaggahaṇaṁ.
  Dhammadhātumattanti idaṁ kāmadhātuyā dhammadhātupariyāpannattā vuttaṁ.
  Kāmapaṭisaṁyuttoti kāmarāgasampayutto ārammaṇakaraṇena vā
  kāmaguṇupasañhito 3-. Yaṁ etasmiṁ antareti ye etasmiṁ
  avīciparanimmitavasavattiparicchinne okāse. Ogāḷhā hutvā adhobhāge ca
  okāse avacarantīti 4- etthāvacarā. Aññattha carantāpi

  *  *  *  *  *  *
  Footnote: 1. Ma. dvārabhūtamanovasena vā. 2. Ma. manoviññāṇadhātūnaṁ.
  3. Ma. kāmaguṇopasaṁhito. 4. Ma. carantīti.
-------------------------------------------------
[page 155]
  Yathāvutteeva ṭhāne pariyāpannāti ettha pariyāpannā.
      [68] Nekkhammadhātu dhammadhātueva vitakkapakkhe. Sabbepi
  kusalā dhammāti dānamayapuññakiriyato sīlamayapuññakiriyato pabbajjato
  ca paṭṭhāya yāva aggamaggādhigamā pavattā sabbepi anavajjadhammā.
  Vihiṁsādhātu cetanā paraviheṭhanacchando vā. Avihiṁsā karuṇāti.
  Hīnāti hīḷitā. Paṇītāti sambhāvitā. Nātihīḷitā nātisambhāvitā
  majjhimāti. Khandhaniddese āgatahīnadukatoeva hi nīharitvā 1- majjhimā
  dhātu vuttāti veditabbā. Ubhopīti dhammadhātumanoviññāṇadhātuyo.
  Viññāṇadhātu yadipi chaviññāṇadhātuvasena vibhattā tathāpi
  viññāṇadhātuggahaṇena tassa purecārikapacchācārikattā manodhātu
  gahitāva hotīti āha viññāṇadhātu cakkhuviññāṇādisattaviññāṇa-
  dhātusaṅkhepoyevāti. Anekesaṁ cakkhudhātuādīnaṁ tāsu ca ekekissā
  nānappakāratāya nānādhātūnaṁ vasena anekadhātunānādhātuloko vuttoti
  āha aṭṭhārasadhātuppabhedamattamevāti.
      Cakkhusotaghānajivhākāyamanodhātumanoviññāṇadhātubhedenāti bahūsu
  poṭṭhakesu likhitaṁ kesuci cakkhusotaghānajivhākāyamanoviññāṇa-
  manoviññāṇadhātubhedenāti 2-. Tattha na cakkhādīnaṁ kevalena
  dhātusaddena sambandho adhippeto vijānanasabhāvassa pabhedavacanato.
  Viññāṇadhātusaddena ca sambandhe kariyamāne dve manogahaṇāni
  na kātabbāni na hi dve manoviññāṇadhātuyo santi. Antarā

  *  *  *  *  *  *
  Footnote: 1. Ma. āgatā hīnadukatoeva nīharitvā. 2. Ma.-manomanoviññāṇadhātubhedenāti.
-------------------------------------------------
[page 156]
  Vā manodhātuggahaṇaṁ akatvā cakkhu .pe. Kāyamanoviññāṇadhātumanodhātūti
  vattabbaṁ atulyayoge dvandvasamāsābhāvato 1-. Ayampanettha
  pāṭho siyā cakkhu .pe. Kāyaviññāṇamanomanoviññāṇadhātubhedenāti.
  Tassa viññāṇassa yebhuyyena attavādino tassa
  ekamekassa atthassa 2- advayataṁ niccatañca pavedentīti
  anekatāniccatāpakāsanaṁ tesaṁ jīvasaññāsamūhananāya hoti.
  Khandhāyatanadesanā saṅkhepadesanā. Indriyadesanā vitthāradesanā. Tadubhayaṁ
  apekkhitvā ayaṁ anatisaṅkhepavitthārā dhātudesanā. Abhidhamme vā
  suttantabhājanīye vuttā dhātudesanā atisaṅkhepadesanā.
  Ābhādhātuādīnaṁ anekadhātunānādhātuantānaṁ vasena desetabbā
  ativitthāradesanā. Tadubhayaṁ apekkhitvā ayaṁ atisaṅkhepavitthārā.
      [69] Assa bhagavato. Saddhammatejasā vihataṁ saddhammatejavihataṁ.
  Saṅkhatoti gaṇanato. Jātitoti cakkhubhāvasāmaññato.
  Athavā. Jātitoti cakkhusabhāvato. Tenāha cakkhuppasādoti.
  Vīsati dhammāti saṅkhyaṁ gacchanti vedanādīnaṁ abhinditvā gahaṇato.
  Sesakusalākusalābyākataviññāṇavasenāti ettha abyākatāpekkhāya
  sesaggahaṇaṁ. Kusalākusalampana sabbaso aggahitameva.
      [70] Tā cakkhuviññāṇadhātuādayo pañcapi. Purimehevāti
  anantarādīhieva. Javanamanoviññāṇadhātu pana javanamanoviññāṇadhātuyā
  āsevanapaccayenāpi paccayo hotīti vuttovāyamattho.

  *  *  *  *  *  *
  Footnote: 1. Ma. dvandvasamāsābhāvato. 2. Ma. attassa.
-------------------------------------------------
[page 157]
  Dhammadhātūti pana sahajāto vedanādikkhandho adhippeto. Tenāha
  sahajāta .pe. Paccayo hotīti. Avigatādīhīti ettha ādisaddena
  manoviññāṇadhātuyā yathārahaṁ hetuapadhitikammavipākāhārindriyajhāna-
  maggapaccayabhāvo saṅgayhati. Tenāha bahudhā paccayo hotīti.
  Ekaccā ca idha dhammadhātu sukhumarūpanibbānappakārā yā ca
  sampayogānantarabhāvādīnaṁ abhāvena ārammaṇakaraṇe yogyā.
  Pañcadvārikavipākavajjanatthaṁ ekaccāyamanoviññāṇadhātuyāti vuttaṁ.
  Manodvārikā pana vipākāpi tadārammaṇabhūtā ekaccaṁ dhammadhātuṁ
  ārabbha pavattatīti. 1- Athavā. Ekaccāya manoviññāṇadhātuyāti
  idaṁ sabbaṁ kāmāvacarakusalaṁ kāmāvacarakiriyaṁ abhiññādvayaṁ āruppadvayanti
  evarūpaṁ manoviññāṇadhātuṁ sandhāya vuttaṁ. Lokuttaramanoviññāṇadhātuyo 2-
  pana ekaccādhammadhātuārammaṇapaccayoti 3- pākaṭoyamattho.
  Cakkhuviññāṇadhātuādīnaṁ cakkhādīnaṁ yathāvuttapaccayadhammato
  atirekepi paccayadhamme dassetuṁ nakevalantiādi āraddhaṁ. Tattha
  ālokādīti 4- āloko nāma suriyālokādi. Tassa suttantanayena
  upanissayabhāvo veditabbo. Evaṁ sesānipi. Vivaraṁ nāma visesato
  sotabilaṁ. Vāyu gandhasaṁharaṇakavāto 5-. Āpo mukhe
  pakkhittāahārassa temanaudakaṁ. Paṭhavī kāyappasādassa nissayabhūtā
  paṭhavīdhātu. Bhavaṅgamanaṁ dvikkhattuṁ calitaṁ bhavaṅgacittaṁ. Sabbattha

  *  *  *  *  *  *
  Footnote: 1. Sī. pavatteyyāti. 2. Ma. -manoviññāṇadhātuyā. 3. Ma. ekaccā dhammadhātu
  ārammaṇapaccayoti. 4. Ma. ālokādayoti. 5. Ma. gandhūpasaṁharaṇakavāto.
-------------------------------------------------
[page 158]
  Manasikāro āvajjanamanasikāro.
      [71] Avisesato daṭṭhabbākārassa vuccamānattā āha
  sabbāevāti. Visesato vipassanāya bhūmivicāro esoti saṅkhatāti
  visesitaṁ. Pubbantāparantavivittatoti ettha pubbanto nāma atīto
  addhā aparanto nāma anāgato. Ubhayattha ca saṅkhatā dhātuyo
  sabhāvavivittā anupalambhamānasabhāvattā. Pubbanto vā
  sabhāvadhammassa udayo tato pubbe avijjamānattā. Aparanto vayo
  tato paraṁ abhāvato tasmā pubbantāparantavivittatoti pākābhāvato
  viddhaṁsābhāvatoti vuttaṁ hoti. Bheritalaṁ viya cakkhudhātu saddassa
  viya viññāṇassa nissayabhāvato. Ādāsatalādīsupi eseva nayo.
  Yantaṁ nāma ucchuyantaṁ. Cakkayaṭṭhīti tilamattaṁ āha. So hi
  acakkabandhopi taṁsadisatāya cakkayaṭṭhitveva vuccati. Cakkabandhameva
  vā sandhāya tathā vuttaṁ. Imāhi ca upamāhi nijjīvānaṁ
  bheritaladaṇḍādīnaṁ samāyoge nijjīvānaṁ saddādīnaṁ viya nijjīvānaṁ cakkhurūpādīnaṁ
  samāyoge nijjīvānaṁ cakkhuviññāṇādīnaṁ pavattīti kāraṇaphalānaṁ
  dhātumattataṁ kārakavedakavirahañca dasseti.
      Purecarānucarā viyāti nijjīvassa kassaci keci nijjīvā
  purecarānucarā viyāti attho. Manodhātuyeva vā attano khaṇaṁ
  anativattantī attano khaṇaṁ anativattantānaṁyeva cakkhuviññāṇādīnaṁ
  avijjamānāyapi purecarānucarābhisandhiyaṁ anantarapubbakālāparakālatāya
  purecarānucarā viya daṭṭhabbā. Channañhi viññāṇadhātūnaṁ ekajjhaṁ
-------------------------------------------------
[page 159]
  Anekānantarapaccayabhāvato 1- ekajjhaṁ uppattiabhāvo viya
  aññamaññānantarapaccayabhāvato 2- anantaruppattipi natthi. Yadi siyā
  chaḷārammaṇasannidhāne manasikāramantarenāpi chaḷārammaṇupaladdhi siyā na ca hoti
  tasmā dassanādianantaraṁ savanādīnaṁ abhāvo viya manoviññāṇadhātānantaraṁ
  na dassanādīni na ca dassanādianantaraṁ manoviññāṇadhātu
  hoti. Tattha bhavaṅgassa dassanādīnañca bhinnārammaṇatāya
  manoviññāṇadhātānantaraṁ dassanādīni dassanādīnaṁ anantarañca savanādīni
  na uppajjantīti yuttametaṁ. Dassanādīnampana santīraṇassa ca
  abhinnavisayatāya dassanādianantaraṁ na manoviññāṇadhātu hotīti ayuttanti.
  Nayidamevaṁ niyatāniyatavisayānaṁ bhinnavisayabhāvupapattito. Yadi ca
  dassanādianantaraṁ kāci viññāṇadhātu uppajjeyya sāpi
  dassanādidvāratāya dassanādiviññāṇadhātueva siyā na manoviññāṇadhātu
  tato ca dassanādikiccavidhuraṁ cintanaṁ manananti manodvārappavattānaṁ
  mananakiccāpariccāgo viya dassanaviññāṇadhātuyā dassanakiccāpariccāgo
  āpajjati. Tathā pana 3- tadanantarassāti sabbāyapi
  dassanaviññāṇabhāvato cha viññāṇakāyā na bhaveyyuṁ. Yathā
  pana manoviññāṇadhātānantaraṁ manodhātu tato cakkhuviññāṇādīni
  evaṁ dassanaviññāṇadhātānantaraṁ manodhātu tato sotaviññāṇādīni
  hontīti ce. Na manodhātuyā dassanadhātubhāvappasaṅgato. Yathā hi
  manaso nibbisesāvatthā mananamattatāya manodhātu evaṁ dassanassa

  *  *  *  *  *  *
  Footnote: 1. Ma. anekānantarapaccayābhāvato. 2. Ma. aññamaññānantarapaccayatābhāvato.
  3. Ma. panasaddo natthi.
-------------------------------------------------
[page 160]
  Nibbisesāvatthā dassanamattatāya dassanadhātu siyā tañca cakkhuviññāṇaṁ
  rūpavisayanti saddādivisayābhogābhāvato savanaviññāṇādīnaṁ
  asambhavo.
      Tato ca rūpārammaṇappasutameva viññāṇaṁ siyā manoviññāṇānaṁ
  viya dassanaviññāṇādīnaṁ samānavatthubhāvappasaṅgato
  aññavatthusannissitaṁ ca viññāṇaṁ na siyā na cetaṁ yuttaṁ. Tasmā
  sukhadukkhānaṁ viya upekkhā cakkhuviññāṇādīnaṁ manoviññāṇassa ca
  byāvadhāyikā manodhātu daṭṭhabbā na cassā upekkhāya viya
  adukkhamasukhatā adassanādiamananatā athakho mananakiccāvisesato
  manoviññāṇasabhāgatā. Mano hi hadayavatthusamiṁ vattamāno
  aññavatthusannissitānaṁ viññāṇānaṁ visayaṁ dassetvā nivattamāno aggi
  viya usumamatte mananamatte ṭhatvā nivattati. Aññavatthusannissitaviññāṇanirodhe
  ca uṭṭhahanto aggi viya usumamatte mananamatte
  ṭhatvā 1- uṭṭhahati. Paccayānurūpappavattāni ca mananamattāni
  manoviññāṇadhātuyā antāni honti. Paṭighasaññāsahagatānaṁ hi pañcannaṁ
  viññāṇānaṁ indriyārammaṇapaṭighātajatāya abhinipātamattaṁ kiccaṁ
  mananalakkhaṇindriyasamuppannassa ca manoviññāṇassa visayavicintanāsambhūtatāya
  tadanurūpā cintanā. Tasmā abhinipātapaccayapaṭighaṭṭanānighaṁsabalena
  bhavaṅgalakkhaṇaṁ cittaṁ calanāvatthaṁ hutvā nivattamānaṁ
  cintanāvisesavirahato abhinipātānuguṇaṁ cintanāvasānaṁ mananamattaṁ

  *  *  *  *  *  *
  Footnote: 1. Ma. mananamatte ṭhatvāti ime dve pāṭhā natthi.
-------------------------------------------------
[page 161]
  Uppādeti. Dassanādipi abhinipātamattaṁ dutiyaṁ khaṇaṁ anativattamānaṁ
  attānuguṇaṁ cintanāmananasamaññāvirahato dassanādiabhinipātavisesavicittaṁ
  cittabhāvādinā samānaṁ cintanādimananamattaṁ aññavatthusmiṁ
  nibbatteti tasmā vatthukiccehi taṁsabhāgatāya taduparamodayatāya tadantāditāya
  ca manoviññāṇakāyasaṅgahitāpi manodhātu manodvāranigamapavesabhūtā 1-
  āramamaṇantare dvārantaramanasikāratabbisayasampaṭicchanabhāvena
  pañcannaṁ viññāṇadhātūnaṁ yathākkamaṁ purecarā anucarāti ca
  vuttā. Sā panāyaṁ satipi viññāṇabhāve manaso sambhuyya
  visiṭṭhamananakiccābhāvato dhātubhāvasāmaññena manomattā dhātu manodhātūti
  vuccati. Yathāvutteneva ca hetunā mattasaddalopaṁ katvā
  viññāṇatthayogato manomattaṁ viññāṇanti manoviññāṇakāyasaṅgahopi cassā
  yujjatieva. Aññaviññāṇehi pana dvārārammaṇehi ca visesanatthaṁ
  manodhātūti vuttāti. Manoviññāṇadhātūti pana viññāṇadhātuvisesanaṁ
  manogahaṇaṁ. Dhātuvisesanatthe ca manoviññāṇaggahaṇe
  viññāṇavisesanaṁ dvārabhūtamanodassanamevāti dvārasamaññārahattā na
  manodhātūti vuccati. Tañhi manodvārantogadhaṁ na ca
  dassanādipurecarānucaranti manaso viññāṇadhātu manaso viññāṇanti ca
  manodvārasamaññārahaṁ savisesañca tassa mananakiccaṁ viññāṇakiccañcāti
  mattasaddalopamantarena manoviññāṇanti nijjīvabhāvavibhāvanatthaṁ
  manoviññāṇadhātūti ca vuccatīti.

  *  *  *  *  *  *
  Footnote: 1. Ma. manodvāranikkhamapavesabhūtā.
-------------------------------------------------
[page 162]
      Sallamiva sūlamiva tividhadukkhatāsamāyogato daṭṭhabbo.
  Vedanāsallasūlayogāti vedanāsaṅkhātasallasūlayogato. Āturā viyāti tena
  āturibhūtā puggalā viya. Āsāyeva dukkhaṁ āsādukkhaṁ.
  Āsāvighātadukkhaṁ 1- vā. Saññā hi asubhaṁ 2- dukkhampi subhādito
  sañjānantī āsaṁ tassā ca vighātaṁ āsiṁsitasubhādiasiddhiyā janetīti.
  Vanamigo tiṇapurisaṁ purisoti gaṇhanto ayathābhuccanimittaggāhako
  tathā saññāpīti āha vanamigo viyāti. Kammappadhānā saṅkhārāti
  paṭisandhiyaṁ pakkhipanatotiādi vuttaṁ. Jātidukkhānubandhanatoti attanā
  nibbattiyamānena jātidukkhena anubandhattā. Bhavapaccayā jāti hi
  jātidukkhanti. Padumaṁ viya dissamānaṁ khuracakkaṁ viya rūpampi
  itthīādibhāvena dissamānaṁ nānāvidhupaddavaṁ janeti. Sabbe anatthā
  rāgādayo jātiādayo ca visayabhūtā anupasantā sappaṭibhayā cāti.
  Tappaṭipakkhabhūtattā asaṅkhatā dhātu amatādito daṭṭhabbā.
  Vavaṭṭhānābhāvo idameva imassa ārammaṇanti niyamābhāvo. Tena
  yathā araññamakkaṭo kenaci anivārito gahitaṁ ekaṁ rukkhasākhaṁ
  muñcitvā aññaṁ gaṇhāti tampi muñcitvā aññanti katthaci
  anavaṭṭhito paribbhamati evaṁ gahitaṁ ekaṁ ārammaṇaṁ muñcitvā
  aññaṁ tampi muñcitvā aññanti anavaṭṭhitatā ārammaṇaṁ aggahetvā
  pavattituṁ asamatthatā ca makkaṭasamānatāti dasseti. Aṭṭhivedhaviddhopi
  uppathaṁ anugacchanto duṭṭhasso assakhaluṅko. Yatthakāmanipātatoti

  *  *  *  *  *  *
  Footnote: 1. Ma. āsāvighātaṁ dukkhaṁ vā. 2. Sī. abhūtampi subhādiṁ. Ma. asubhādikampi.
-------------------------------------------------
[page 163]
  Yattha katthaci icchitārammaṇe nipātabhāvato. Nānāvesadhārī [1]-
  raṅganaṭo.
                Paṇṇarasamaparicchedavaṇṇanā niṭṭhitā.
                   Bāvīsatītigaṇanaparicchedo.
                       -----------
                   Indriyasaccaniddesavaṇṇanā
      [72] [2]- Indriyānīti paricchinnadhammanidassanaṁ. Cakkhundriyantiādi
  tesaṁ sarūpadassanaṁ. Tattha cakkhudvāre indaṭṭhaṁ kāreti
  cakkhudvārabhāve taṁdvārikehi attano indabhāvaṁ paramissarabhāvaṁ kārayatīti
  cakkhundriyaṁ. Taṁ hi te rūpaggahaṇe attānaṁ anuvatteti te ca
  taṁ anuvattanti. Sesesupi eseva nayo. Tasmā sota... Ghāna...
  Jivhā... Kāyadvāre indaṭṭhaṁ kāretīti kāyindriyaṁ. Vijānanalakkhaṇe
  indaṭṭhaṁ kāretīti manindriyaṁ. Itthībhāvalakkhaṇe... Purisabhāvalakkhaṇe
  anupālanalakkhaṇe sukhanalakkhaṇe dukkhanalakkhaṇe somanassalakkhaṇe
  domanassalakkhaṇe upekkhālakkhaṇe adhimokkhalakkhaṇe paggahalakkhaṇe
  upaṭṭhānalakkhaṇe avikkhepalakkhaṇe dassanalakkhaṇe anaññātaññassāmīti
  pavatte jānanalakkhaṇe ñātānaṁeva dhammānaṁ puna ājānane
  aññātāvibhāve indaṭṭhaṁ kāretīti aññātāvindriyaṁ. Vijāniyāti
  vijāneyya. Bhūmito cāti casaddo avuttasampiṇḍanaṭṭho. Tena
  tāvatvaṁ saṅgaṇhāti. Tampana tāvatvaṁ parato vaṇṇayissāma.

  *  *  *  *  *  *
  Footnote: 1. Sī. raṅgagato. 2. Ma. bāvīsatīti gaṇanaparicchedo.
-------------------------------------------------
[page 164]
  Asammasanupagānampi atthibhāvato daṭṭhabbatā idha na gahitā.
      [73] Pubbabhāgeti ariyamaggato pubbabhāge. Anaññātanti
  nāññātaṁ nādhigataṁ. Niccatāya natthi etassa mataṁ bhaṅgo na
  vā etasmiṁ adhigate maraṇanti amataṁ pajjitabbato padañcāti
  amatapadaṁ nibbānaṁ. Evaṁ paṭipannassa uppajjanatoti etena
  pubbabhāgavasenetaṁ indriyaṁ evaṁ vohariyatīti dasseti. Ājānanatoti
  paṭhamamaggena diṭṭhamariyādaṁ anatikkamitvāva jānanato. Yena
  taṁsamaṅgipuggalo taṁsampayuttadhammo vā aññātāvino honti so
  aññātāvibhāvo pariniṭṭhitakiccajānanaṁ. Khīṇāsavassa 1- bhāvabhūto
  hutvā uppattito khīṇāsavassa uppajjanatoti vuttaṁ. Liṅgeti
  gameti ñāpetīti liṅgaṁ liṅgiyati 2- vā etenāti liṅgaṁ. Kiṁ
  liṅgeti kiṁ vā liṅgiyatīti. Indaṁ indo vā. Indassa liṅgaṁ
  indaliṅgaṁ. Indaliṅgassa attho taṁsabhāvo indaliṅgaṭṭho
  indaliṅgameva vā indriyasaddassa atthoti indaliṅgaṭṭho. Sajjitaṁ
  uppāditanti siṭṭhaṁ indena siṭṭhaṁ indasiṭṭhaṁ. Juṭṭhaṁ sevitaṁ.
  Kammasaṅkhātassa indassa liṅgāni tena ca siṭṭhānīti kammajāneva
  yojetabbāni na aññāni. Te ca dve atthā kammeeva
  yojetabbā itare ca bhagavatievāti āha yathāyoganti. Tenāti
  bhagavato kammassa ca indattā. Etthāti etesu indriyesu.
  Ulliṅgenti ñāpenti pakāsenti phalasampattivipattīhi

  *  *  *  *  *  *
  Footnote: 1. Ma. pariniṭṭhitakiccajānanakhīṇāsavassa. 2. Ma. liṅgīyati. evamuparipi.
-------------------------------------------------
[page 165]
  Kāraṇasampattivipattiavabodhato. So taṁ nimittaṁ āsevatītiādīsu gocarakaraṇampi
  āsevanā vuttāti āha kānici gocarāsevanāyāti. Tattha sabbesaṁ
  gocarikātabbattepi kānicīti vacanaṁ avipassitabbānaṁ bahulaṁ
  manasikaraṇena anāsevanīyattā. Paccavekkhaṇāmattameva hi tesu hotīti.
  Tassa taṁ maggaṁ āsevatotiādīsu bhāvanā āsevanā 1- vuttāti
  bhāvetabbāni saddhādīni sandhāyāha kānici bhāvanāsevanāyāti.
  Ādhipaccaṁ indriyapaccayabhāvo. Asati 2- indriyapaccayabhāve
  itthīpurisindriyānaṁ attano attano paccayavasena pavattamānehi 3-
  taṁsahitasantāne aññākārena appavattamānehi liṅgādīhi
  anuvattanīyabhāvo ādhipaccaṁ. Imasmiñca atthe indanti paramissariyaṁ
  karonticceva indriyāni. Cakkhādīsu dassitena nayena aññesañca
  jīvitādīnaṁ tadanuvattīsu ādhipaccaṁ yathārahaṁ yojetabbaṁ.
      [74] Amohoeva na visuṁ cattāro dhammā tasmā tassa
  saṅkhārakkhandhakathāyaṁ vibhāvitāni lakkhaṇādīni tesañca veditabbānīti
  adhippāyo. Sesāni tattha khandhaniddese lakkhaṇādīhi sarūpeneva
  āgatāni.
      Sattānaṁ ariyabhūmipaṭilābho bhagavato desanāya sādhāraṇaṁ padhānañca
  payojananti āha ajjhattadhammaṁ pariññāyātiādi. Aññesampi
  indriyānaṁ attabhāvapariyāpannatāya satipi attabhāvapaññāpanāya
  mūlabhāvato cakkhādīnaṁ sātisayā attabhāvapariyāpannāti vuttaṁ

  *  *  *  *  *  *
  Footnote: 1. Ma. āsevanāti. 2. Ma. asatipi ca. 3. Ma. pavattamāne.
-------------------------------------------------
[page 166]
  Attabhāvapariyāpannāni cakkhundriyādīnīti. Abhidhammaṭṭhakathāyaṁ
  itthīpurisindriyānantaraṁ jīvitindriyadesanākkamo vuttoti idhāpi tato
  jīvitindriyanti vuttaṁ. Taṁ indriyayamakadesanāya sameti. Indriyavibhaṅge
  pana manindriyānantaraṁ jīvitindriyaṁ vuttaṁ. Taṁ purimapacchimānaṁ
  ajjhattikabāhirānaṁ anupālakabhāvadīpanatthaṁ tesaṁ majjhe vuttanti
  veditabbaṁ. Yañca kiñci vedayitaṁ sabbantaṁ dukkhaṁ. Yāva ca
  dubbidhattabhāvānupālakassa 1- jīvitindriyassa pavatti tāva dukkhabhūtānaṁ
  etesaṁ vedayitānaṁ anivattīti ñāpanatthaṁ. Tena ca cakkhādīnaṁ
  dukkhānubandhatāya pariññeyyataṁ ñāpeti. Paṭipattidassanatthanti
  pubbabhāgapaṭipattidassanatthaṁ. Tassevāti anaññātaññassāmītindriyasseva.
  Tato anantaraṁ bhāvetabbattāti 2- bhāvanāmaggasampayuttaṁ aññindriyaṁ
  sandhāya vuttaṁ. Dassanānantarā hi bhāvanāti.
      Bhedoti idha sabhāvato 3- bhedo adhippeto na
  bhūmipuggalādivasenāti āha sesānaṁ abhedoti. Nanu ca jīvitindriyassa
  anupālanaṁ lakkhaṇaṁ sabhāvo tenassa dubbidhassāpi abhedoti.
  Saccametaṁ. Tassa pana rūpārūpassa bhāvakato 4- bhedo gahito na evaṁ
  sesānaṁ koci bhedo atthīti tesaṁ abhedoti bhedābhāvo vutto.
  Nanu cettha vedanā paññā ca bhinditvā vuttāti. Na yathādesitesu
  bāvīsatiyā indriyesu bhedābhedassa adhippetattā.
      [75] Cakkhundriyādīnaṁ satipi purejātātipaccayabhāve

  *  *  *  *  *  *
  Footnote: 1. Ma. duvidhattabhāvā.... 2. Sī. bhāvetabbato.
  3. Sī. bhāvakato. 4. Ma. rūpārūpasabhāvakato.
-------------------------------------------------
[page 167]
  Indriyapaccayabhāvena sādhetabbameva kiccaṁ kiccanti āha 1- tassa
  anaññasādhāraṇattā indriyakathāyañca adhikatattā. Attano
  tikkhamandādiākāro attākāro tassa anuvattāpanaṁ attākārānuvattāpanaṁ.
  Tenāha tikkhamandādisaṅkhātāttākārānuvattāpananti. Athavā.
  Tikkhamandādisaṅkhātassa ca attākārassa ca anuvattāpanaṁ tikkha .pe.
  Vattāpanaṁ. Visuṁ attākāraggahaṇena cettha rūpāvabhāsamānādikassa 2-
  saṅgaho daṭṭhabbo. Cakkhundriyassa hi rūpābhihananayogyatāsaṅkhāte
  rūpāvabhāsanasāmatthiye asati na kadācipi cakkhuviññāṇassa dassanakiccaṁ
  sambhavati. Esa nayo sotindriyādīsupi. Pubbaṅgamabhāvena
  manindriyassa vasavattāpanaṁ hoti na aññesaṁ. Taṁsampayuttānipi
  hi indriyāni tabbasāneva 3- hutvā attano attano indriyakiccaṁ
  sādhenti cetasikabhāvato na tesaṁ vasena manindriyaṁ. Ayaṁ hissa
  pubbaṅgamatā. Sabbattha ca indriyapaccayabhāvena sādhetabbanti adhikāro
  anuvattatīti daṭṭhabbo. Asatipi 4- anuppādane anupatthambhane ca
  tappaccayānaṁ tappavattamāne 5- nimittabhāvo anuvidhānaṁ. Chādetvā
  pharitvā uppajjamānā sukhadukkhā vedanā sahajātadhamme abhibhavitvā
  ajjhottharitvā sayameva pākaṭā hoti sahajātadhammā ca tassā
  vasena sukhadukkhabhāvappattā viya hontīti āha yathāsakaṁ
  oḷārikākārānupāpananti. Asantassa apaṇītassapi akusalatabbipākādi-
  sampayuttassa yathārahaṁ majjhattākārānupāpanaṁ yojetabbaṁ. Samānajātiyehi

  *  *  *  *  *  *
  Footnote: 1. Ma. vuttaṁ. 2. Ma. rūpāvabhāsanādikassa. 3. Ma. tabbaseneva.
  4. Ma. satipi. 5. Ma. tappavattane.
-------------------------------------------------
[page 168]
  Vā sukhadukkhehi santappaṇītākārānupāpanaṁ daṭṭhabbaṁ.
  Paṭipakkhābhibhavananti assaddhiyādipaṭipakkhābhibhavanaṁ. Pasannākārādīti
  pasannapaggahitaupaṭṭhitasamāhitadassanākārānupāpanaṁ yathākkamaṁ saddhādīnaṁ.
  Byāpādādīti ādisaddena uddhambhāgiyasaṁyojanāni gahitāni.
  Maggasampayuttasseva ca aññindriyassa kiccaṁ dassitaṁ. Teneva ca
  phalasampayuttassa taṁtaṁsaṁyojanapaṭipassaddhippahānakiccatā dassitā hotīti.
  Katasabbakiccassa aññātāvindriyaṁ aññassa kātabbassa abhāvā
  amatābhimukhameva tabbhāvapaccayo ca hoti na itarāni viya
  kiccantarappasutaṁ. Tenāha amatābhimukhabhāvapaccayatā cāti.
      Bhūmito vinicchayo uttānatthoeva. Etthāha kasmā pana
  ettakāneva 1- indriyāni vuttāni etānieva ca vuttānīti.
  Ādhipaccaṭṭhavasena. Ādhipaccaṁ nāma issariyanti vuttamevetaṁ.
  Tayidaṁ ādhipaccaṁ attano attano kicce phale cāti aññesampi
  sabhāvadhammānaṁ kasmā na labbhati. Paccayādhīnavuttikā hi
  paccayuppannāti siyā phalahetudhammesu anuvattanānuvattanīyatāti. Saccametaṁ.
  Tathāpi atthi tesaṁ viseso. Svāyaṁ cakkhuviññāṇādippavattiyaṁ
  cakkhādīnaṁ siddhamādhipaccantiādinā aṭṭhakathāyaṁ dassitoyeva. Apica
  khandhapañcake yāyaṁ sattapaññatti tassā visesanissayo cha ajjhattikāni
  āyatanānīti tāni tāva ādhipaccattaṁ upādāya cakkhundriyaṁ
  .pe. Manindriyantiādito vuttāni. Svāyaṁ attābhāvo 2-

  *  *  *  *  *  *
  Footnote: 1. Ma. ettakeneva. 2. Ma. attabhāvo.
-------------------------------------------------
[page 169]
  Imesaṁ vasena itthī purisoti samaññaṁ labhatīti dassanatthaṁ bhāvadvayaṁ.
  Tayime upādinnadhammā yena dhammena pavattanti ayaṁ so dhammo
  tesaṁ ṭhitihetūti dassanatthaṁ jīvitindriyaṁ. Svāyaṁ sattasaññito
  dhammapuñjo pabandhavasena pavattamāno imāhi vedanāhi saṅkilissatīti
  dassanatthaṁ vedanāpañcakaṁ. Tato visuddhikāmānaṁ vodānasambhāradassanatthaṁ
  saddhādipañcakaṁ. Sambhavavodānasambhārā imehi visujjhanti
  visuddhippattā niṭṭhitakiccāva hontīti dassanatthaṁ anaññātaññassāmī-
  tindriyādīni tīṇi vuttāni. Sabbattha ādhipaccattaṁ upādāyāti
  padaṁ yojetabbaṁ. Ettāvatā adhippetatthasiddhīti aññesaṁ aggahaṇaṁ.
  Athavā pavattinivattīnaṁ nissayādidassanatthampi etāniyeva vuttāni.
  Pavattiyā hi visesato mūlanissayabhūtāni cha ajjhattikāyatanāni.
  Yathāha. Chasu loko samuppannotiādi 1-. Tassā 2- uppatti
  itthīpurisindriyehi visabhāgavatthusarāganimittehi yebhuyyena sattakāyassa
  abhinibbatti. Vuttañhetaṁ tiṇṇaṁ kho mahārāja sannipātā
  gabbhassa avakkanti hoti mātā ca utunī hoti gandhabbo ca
  paccupatiṭṭhito 3- hoti mātāpitaro ca sannipatitā hontītiādi.
  Avaṭṭhānaṁ jīvitindriyena tena anupāletabbato. Tenāha āyu
  ṭhiti yapanā yāpanātiādi. Upabhogo vedanāhi. Vedanāvasena
  hi iṭṭhādisabbavisayupabhogo. Yathāha. Vedayati vedayatīti kho bhikkhave

  *  *  *  *  *  *
  Footnote: 1. saṁ. sa. 15/56. 2. Ma. tassa. 3. Ma. paccupaṭṭhito.
-------------------------------------------------
[page 170]
  Tasmā vedanāti vuccatīti. Evaṁ pavattiyā nissayasamuppādaṭhiti-
  sambhogadassanatthaṁ cakkhundriyaṁ yāva upekkhindriyanti cuddasindriyāni
  desitāni. Yathā cetāni pavattiyā evaṁ itarāni nivattiyā.
  Vivaṭṭasannissitena hi nibbattitāni saddhādīni pañcindriyāni nivattiyā
  nissayo. Uppādo anaññātaññassāmītindriyena tassa nivattivasena
  paṭhamaṁ uppajjanato. Avaṭṭhānaṁ aññindriyena. Upabhogo
  aññātāvindriyena aggaphalasamupabhogato. Khīṇāsavā hi visavitāya
  nibbutisukhaṁ paribhuñjanti. Evampi etānieva indriyāni desitāni.
  Ettāvatā yathādhippetatthasiddhito aññesaṁ aggahaṇaṁ. Imināva
  nesaṁ desanākkamopi saṁvaṇṇitoti veditabboti.
                 Indriyaniddesavaṇṇanā niṭṭhitā.
      [76] Ariyasaddena visesanaṁ akatvā kevalaṁ saccasaddena uddiṭṭhānipi
  ariyasaccānievāti dassento saccānīti cattāri ariyasaccānīti
  āha. Sāmaññacodanā 1- hi visese avatiṭṭhati visesaṭṭhinā ca
  viseso anupayuñjitabboti. Ariyasaccesu vā vicāritesu itarānipi
  atthato vicāritāneva hontīti vipassanāya ca bhūmibhūtāni
  ariyasaccānevāti ca katvā saccānīti uddharitvāpi cattāri ariyasaccānīti
  vuttaṁ. Sāsanakkamoti ariyasaccāni vuccanti ariyasaccadesanā
  vā. Sakalaṁ hi sāsanaṁ bhagavato vacanaṁ saccavinimuttaṁ natthi
  pavattinivattitadubhayahetusandassanavasena pavattanato. Tasmā saccesu kamati.

  *  *  *  *  *  *
  Footnote: 1. Ma. sāmaññajotanā.
-------------------------------------------------
[page 171]
  Sīlasamādhipaññāsaṅkhātaṁ vā sāsanaṁ etesu kamati pariññādikiccasādhanavasena
  pavattati tasmā kamati etthāti kamo. Kiṁ kamati.
  Sāsanaṁ. Sāsanassa kamo sāsanakkamoti. Saccāni
  sāsanappavattiṭṭhānāni vuccanti. Taṁdesanā ca tabbohārenāti.
      Tathāti taṁsabhāvā dukkhādisabhāvā. Avitathāti amusāsabhāvā
  bādhanādibhāvena bhūtasabhāvā. Anaññathāti aññākārarahitā
  abādhanādiākāravivittā. Dukkhadukkhatātannimittatāhi aniṭṭhatā 1-
  pīḷanaṭṭho. Samecca sambhuyya paccayehi katabhāvo saṅkhataṭṭho.
  Dukkhadukkhatātannimittatāhi paridahanaṁ kilesadāhasamāyogo vā
  santāpaṭṭho. Jarāya maraṇena cāti dvedhā vipariṇāmetabbatā
  vipariṇāmaṭṭho. Ettha ca pīḷanaṭṭho dukkhassa saraseneva āvibhavanākāro
  itare yathākkamaṁ samudayamagganirodhadassanehi āvibhavanākārāti ayaṁ
  catunnampi viseso.
      [77] Tatratatrābhinandanavasena byāpetvā ohanaṁ rāsikaraṇaṁ
  dukkhassa nibbattanaṁ āyūhanaṁ ākārassa byāpanatthattā. Āgacchati
  samudayoti vā āyaṁ dukkhaṁ tassa ohanaṁ pavattanaṁ āyūhanaṁ.
  Sayaṁ saraseneva āvibhavanākāro. Niddāti dukkhāti nidānaṁ idantaṁ
  dukkhanti sampaṭicchāpentaṁ viya samuṭṭhāpetīti attho. Ayaṁ nidānaṭṭho
  dukkhadassanena āvibhavanākāro. Saṁsāradukkhena saṁyojanaṁ saṁyogaṭṭho.
  Maggādhigamanivāraṇaṁ palibodhaṭṭho. Ime ca saṁyogapalibodhaṭṭhā

  *  *  *  *  *  *
  Footnote: 1. Ma. adhiṭṭhitatā.
-------------------------------------------------
[page 172]
  Nirodhamaggadassanehi āvibhavanākārā. Nissaranti sattā ettha
  sayameva vā nissaṭaṁ visaṁyuttaṁ sabbasaṅkhatehi sabbupadhipaṭinissaggabhāvatoti
  nissaraṇaṁ. Ayamassa sabhāvena āvibhavanākāro. Itare
  vivekāsaṅkhatāmataṭṭhā samudayakkhayāppaccayāvināsakabhāvā 1- samudayamaggadukkha-
  dassanena āvibhavanākārā. Saṁsārato niggamanaṁ niyyānaṁ. Ayamassa
  āvibhavanākāro. Palibodhupacchedanena nibbānādhigamova nibbānanimittatā
  maggassa hetvaṭṭho. Paññāpadhānattā maggassa 2- nibbānadassanaṁ
  catusaccadassanaṁ vā dassanaṭṭho. Catusaccadassane kilesadukkhasantāpavūpasamane
  ca ādhipaccaṁ karonti maggadhammā sampayuttadhammesūti so
  maggassa adhipatiyaṭṭho. Visesato vā ārammaṇādhipatibhūtā
  maggadhammā honti maggādhipatinoti vacanatoti so tesaṁ ākāro
  adhipatiyaṭṭho. Ete hetudassanādhipateyyaṭṭhā samudayanirodhadukkhadassanehi
  āvibhavanākārā. Evamādi āhāti sambandho. Abhisamayaṭṭhoti
  abhisametabbaṭṭho. Abhisamayassa vā visayabhūto attho abhisamayaṭṭho.
  Athavā abhisamayassa pavattiākāro abhisamayaṭṭho. So cettha
  abhisametabbena pīḷanādinā dassitoti daṭṭhabbo.
      Kucchitaṁ khaṁ dukkhaṁ gārayhaṁ hutvā asāranti attho.
  Samāgamo sametantiādīsu kevalassa āgamasaddassa etasaddassa ca
  payoge saṁyogatthassa anupalabbhanato saṁsaddassa ca saṁyoge
  upalabbhanato saṁyogaṁ dīpetīti āha anvayato byatirekato ca

  *  *  *  *  *  *
  Footnote: 1. Ma. -avināsitā vā. 2. Ma. cassa.
-------------------------------------------------
[page 173]
  Tadatthajotakatāsiddhito. Uppannaṁ uditanti etthāpi eseva nayo.
  Ayasaddo gatiatthe siddho hetusaddo viya kāraṇaṁ dīpeti.
  Attano phalanipphādanena ayati pavattati eti vā etasmā phalanti
  ayoti saṁyoge uppattikāraṇaṁ samudayoti ettha visuṁ payujjamānāpi
  upasaggasaddā sadhātukaṁ saṁyogatthaṁ uppādatthaṁ ca dīpenti
  kiriyāvisesakattāti veditabbā. Abhāvo ettha rodhassāti nirodhoti
  etena nibbānassa dukkhavivittabhāvaṁ dasseti. Samadhigate tasmiṁ
  tadadhigamavato 1- puggalassa rodhābhāvo pavattisaṅkhātassa rodhassa
  paṭipakkhabhūtāya nivattiyā adhigatattāti. Etasmiṁ ca atthe abhāvo
  etasmiṁ rodhassāti nirodho icceva padasamāso. Dukkhābhāvo
  panettha puggalassa na nibbānasseva. Anuppādoeva nirodho
  anuppādanirodho āyatiṁ bhavādīsu appavatti na pana bhaṅgoti
  bhaṅgavācakaṁ nirodhasaddaṁ nivattetvā anuppādavācakaṁ gaṇhāti.
  Etasmiñca 2- atthe kāraṇe phalupacāraṁ katvā nirodhapaccayo nirodhoti
  vutto. Paṭipadā ca hoti puggalassa dukkhanirodhappattiyā. Nanu
  ca sāeva dukkhanirodhappattīti tassāeva sā paṭipadāti na yujjatīti.
  Na puggalādhigamassa pavattibhāvena 3- yehi so adhigacchati tesaṁ
  kāraṇabhūtānaṁ paṭipadābhāvena ca vuttattā. Sacchikiriyāsacchikaraṇadhammānaṁ
  hi aññathābhāvepi puggalasacchikiriyādhammabhāvehi nānattaṁ katvā
  niddeso katoti. Athavā yaṁ dukkhanirodhappattiyā niṭṭhānaṁ phalaṁ

  *  *  *  *  *  *
  Footnote: 1. Ma. tadadhigamato. 2. Ma. casaddo natthi. 3. Ma. pattibhāvena.
-------------------------------------------------
[page 174]
  Sayañca dukkhanirodhappattibhūtaṁ tassa abhisamayabhūtāya dukkhanirodhappattiyā
  paṭipadatā veditabbā 1-.
      [78] Buddhādayo ariyā paṭivijjhantīti ettha paṭividdhakāle
  pavattaṁ buddhādivohāraṁ agamā rājagahaṁ buddhotiādīsu viya bhāvinibhūte
  viya upacāroti purimakālepi āropetvā buddhādayoti vuttaṁ. Te
  hi buddhādayo catūhi maggehi paṭivijjhantīti. Tasmā ariyasaccānīti
  vuccantīti ettha ariyapaṭivijjhitabbāni saccāni ariyasaccānīti
  purimapade uttarapadalopo daṭṭhabbo. Tasmāti tathāgatassa
  ariyattā tassa saccānīti ariyasaccānīti vuccantīti attho.
  Tathāgatena hi sayaṁ adhigatattā paveditattā tatoeva ca aññehi
  adhigamanīyattā tāni tassa hontīti. Ariyabhāvasiddhitopīti ettha
  ariyasādhakāni saccāni ariyasaccānīti pubbe viya uttarapadalopo
  daṭṭhabbo. Ariyāni saccānītipīti ettha avitathabhāvena araṇīyattā
  adhigantabbattā ariyāni. Ariyasamaññā vā avisaṁvādake avitathe
  niruḷhāti daṭṭhabbā.
      Bādhanalakkhaṇanti ettha dukkhadukkhatannimittabhāvo udayavayapaṭipīḷitabhāvo
  vā bādhanā 2-. Bhavādīsu jātiādivasena cakkhurogādivasena
  ca anekadhā dukkhassa pavattanameva puggalassa santāpanaṁ tadassa
  kiccaṁ rasoti santāpanarasaṁ. Pavattinivattīsu saṁsāravimokkhesu
  pavatti hutvā gayhatīti pavattipaccupaṭṭhānaṁ. Pabhavati etasmā

  *  *  *  *  *  *
  Footnote: 1. Ma. daṭṭhabbā. 2. Ma. bādhanaṁ.
-------------------------------------------------
[page 175]
  Dukkhaṁ nibbattati purimabhavena pacchimabhavo ghaṭito saṁyutto hutvā
  pavattatīti pabhavo. Evampi taṇhānusaye anūhate nibbattati
  dukkhamidaṁ punappunanti evaṁ punappunaṁ uppādanaṁ anupacchedakaraṇaṁ.
  Bhavanissaraṇanivāraṇaṁ palibodho. Taṇhakkhayādibhāvena 1- sabbadukkhasantatā
  santi. Accutirasanti accutisampattikaṁ acavanakiccaṁ vā. Kiccanti ca
  cavanābhāvaṁ kiccamiva katvā pariyāyena vuttaṁ. Acavanañcassa
  sabhāvāpariccajanaṁ adhikāratā 1- daṭṭhabbā. Pañcakkhandhanimittasuññatāya
  aviggahaṁ hutvā gayhatīti animittapaccupaṭṭhānaṁ. Anusayasamucchindanena
  saṁsārapārakato 3- niggamanupāyabhāvo niyyānaṁ. Sabbakilesānaṁ
  anuppādanirodhanaṁ kilesappahānakaraṇaṁ. Nimittato pavattato ca cittassa
  vuṭṭhānaṁ hutvā gayhatīti vuṭṭhānapaccupaṭṭhānaṁ.
      [79] Asuvaṇṇādi suvaṇṇādi viya dissamānaṁ māyāti
  vatthusabhāvā tassa 4- viparītatā vuttā. Udakaṁ viya dissamānā pana
  marīci upagatānaṁ tucchā vatthumattampi tassā na dissatīti visaṁvādikā
  vuttā. Marīcimāyāatthavidhuro 5- bhāvo tacchāviparītabhūtabhāvo.
  Ariyañāṇassāti ariyassa avitathaggāhakassa ñāṇassa. Tena
  paṭivedhañāṇaṁ viya paccavekkhaṇañāṇampi gahitaṁ hoti. Tesaṁ
  gocarabhāvo paṭivijjhitabbatā ārammaṇabhāvo ca daṭṭhabbo.
  Aggilakkhaṇaṁ uṇhattaṁ. Taṁ hi katthaci kaṭṭhādiupādānabhede visaṁvādakaṁ
  viparītaṁ abhūtaṁ vā kadācipi na hoti. Jātidhammā jarādhammā atho

  *  *  *  *  *  *
  Footnote: 1. Sī. rāgakkhayādibhāvena. 2. Ma. avikāratā. 3. Ma. saṁsāracārakato.
  4. Ma. vatthusabbhāvā tassā. 5. Ma. marīcimāyāattavidhuro.
-------------------------------------------------
[page 176]
  Maraṇadhamminoti evaṁ vuttā jātiādikā lokapakati. Ekaccānaṁ
  tiracchānānaṁ tiriyaṁ dīghatā manussādīnaṁ dīghatā vuddhiniṭṭhaṁ
  pattānaṁ puna avaḍḍhananti evamādikā ca lokapakatīti vadanti.
  Tacchāviparītabhūtabhāvesu pacchimo tathatā. Paṭhamo avitathatā majjhimo
  anaññathatāti ayametesaṁ viseso.
      Dukkhā aññaṁ na bādhakanti kasmā vuttaṁ nanu taṇhāpi jāti viya
  dukkhanimittatāya bādhikāti. Na bādhakappabhavabhāvena visuṁ gahitattā.
  Evaṁ hi pavatti pavattihetu ca asaṅkarato bodhitā honti. Athavā.
  Jātiādīnaṁ viya dukkhassa adhiṭṭhānabhāvo dukkhadukkhatā ca bādhakatā
  na dukkhappabhavatāti natthi taṇhāya pabhavabhāvena visuṁ gahitāya
  bādhakabhāvappasaṅgo. Tenāha dukkhā aññaṁ na bādhakanti.
  Bādhakattaniyāmenāti dukkhaṁ bādhakameva dukkhameva bādhakanti evaṁ
  dvidhāpi bādhakattāvadhāraṇenāti attho. Bādhakattaniyāmenāti hi
  bādhakassa bādhakatte ca niyāmena. Yathā bādhakattassa dukkhe niyatatā
  evaṁ dukkhassa ca bādhakatte niyatatāti. Taṁ vinā nāññatoti
  satipi avasesakilesāvasesākusalasāsavakusalamūlāvasesasāsavakusaladhammānaṁ
  dukkhahetubhāve na taṇhāya vinā tesaṁ dukkhahetubhāvo atthi tehi
  pana vināpi taṇhāya dukkhahetubhāvo atthi kusalehi vinā akusalehi
  rūpāvacarādikusalehi vinā kāmāvacarādīhi ca taṇhāya dukkhanibbattakattā.
  Santabhāvassa santabhāve niyāmo santabhāvaniyāmo tena
-------------------------------------------------
[page 177]
  Santabhāvaniyāmena. Tacchaniyyānabhāvattāti dvidhāpi niyāmena taccho
  niyyānabhāvo etassa na micchāmaggassa viya viparītatāya na
  lokiyamaggassa viya vā anekantikatāya atacchoti tacchaniyyānabhāvo maggo
  tassa bhāvo tacchaniyyānabhāvattaṁ tasmā tacchaniyyānabhāvattā.
  Sabbattha dvidhāpi niyāmena tacchaviparītabhūtabhāvo 1- vuttoti āha iti
  tacchāvipallāsātiādi.
      [80] Saccasaddassa sambhavantānaṁ atthānaṁ uddharaṇaṁ sambhavante
  vā atthe vatvā adhippetassa atthassa uddharaṇaṁ niddhāraṇaṁ
  atthuddhāro. Viratisacceti musāvādaviratiyaṁ. Na hi aññaviratīsu
  saccasaddo niruḷho. Ye pana viratisaccaṁ samādānaviratīti vadanti
  tesampi na samādānamattaṁ viratisaccaṁ athakho samādānāvisaṁvādanaṁ.
  Tampana paṭiññāsaccaṁ musāvādaviratiyeva hoti. Idameva saccaṁ
  moghamaññanti pavattā diṭṭhi saccanti abhinivisanavuttiyā diṭṭhisaccaṁ.
  Amoghadhammattā 2- nibbānaṁ paramatthasaccaṁ. Amoghadhammaṁ 3- nibbānaṁ taṁ
  ariyā saccato vidūti hi vuttaṁ. Tassa pana taṁsampāpakassa ca
  maggassa pajānanā paṭivedho avivādakāraṇanti dvayampi ekaṁ hi
  saccaṁ na dutiyamatthi yasmiṁ pajā no vivade pajānanti imissā
  gāthāya saccanti vuttaṁ.
      Netaṁ dukkhaṁ ariyasaccanti āgaccheyya netaṁ ṭhānaṁ vijjatīti
  etena jātiādīnaṁ dukkhāriyasaccabhāvena 4- aviparītataṁ dasseti

  *  *  *  *  *  *
  Footnote: 1. Ma. tacchāviparītabhūtabhāvo. 2. Ma. amosadhammattā. 3. Ma. amosadhammaṁ.
  4. Ma. dukkhāriyasaccabhāve.
-------------------------------------------------
[page 178]
  Ekanteneva bādhakabhāvato. Aññaṁ dukkhaṁ ariyasaccanti āgaccheyya netaṁ
  ṭhānaṁ vijjatītipi iminā dukkhāriyasaccabhāvassa jātiādīsu niyatataṁ
  dasseti anaññattabhāvato 1-. Sacepi kathañci koci evaṁcitto
  āgaccheyya paññāpane pana saha dhammena ñāpane attano vādassa
  patiṭṭhāpane samattho natthīti dassetuṁ ahametaṁ .pe.
  Paññāpessāmīti āgaccheyya netaṁ ṭhānaṁ vijjatīti vuttaṁ. Jātiādīnaṁ
  anaññathatā aññassa ca tathābhūtassa abhāvovettha ṭhānābhāvoyeva.
  Sacepi koci āgaccheyya āgacchatu ṭhānaṁ pana natthīti ayamettha
  suttattho. Eseva nayo dutiyasuttepi. Tattha pana
  attabhāvapaṭilābheneva sattānaṁ jātiādīnaṁ patti sammukhībhāvo ca hotīti
  sampattatā paccakkhatā ca paṭhamatā yato taṁ bhagavatā paṭhamaṁ
  desitaṁ tannimittatā dutiyatā tadupasamatā tatiyatā taṁsampāpakatā
  catutthatāti daṭṭhabbā. Etaparamatoti etena catūhi ariyasaccehi
  pavattiādīnaṁ anavasesapariyādānamāha. Nibbutikāmena parijānanādīhi
  aññaṁ kiñci kiccaṁ kātabbaṁ natthi dhammañāṇakiccaṁ vā ito
  aññaṁ natthi pariññeyyādīni ca etaparamānevāti cattāriyeva
  vuttāni. Taṇhāya ādīnavadassāvīnaṁ vasena taṇhāvatthuādīnaṁ
  etaparamatāyāti vuttaṁ. Tathā ālaye pañcakāmaguṇasaṅkhāte
  sakalavatthukāmasaṅkhāte ca bhavattayasaṅkhāte vā dukkhe dosadassāvīnaṁ vasena
  ālayādīnaṁ etaparamatāyāti vuttaṁ.

  *  *  *  *  *  *
  Footnote: 1. Ma. anaññatthabhāvato.
-------------------------------------------------
[page 179]
      [81] Oḷārikattāti idaṁ jātiādīnaṁ dukkhabhāvassa
  puthujjanapākaṭatāmattaṁ sandhāya vuttaṁ na ariyena ñāṇena
  paṭivijjhitabbākāraṁ. Tanti dukkhaṁ. Akatanti anibbattitaṁ
  anipphāditakāraṇanti adhippāyo. Kāraṇe hi siddhe phalaṁ siddhameva hoti.
  Neva akataṁ āgacchatīti ca iminā ahetuvādaṁ paṭikkhipati. Na
  issaranimmānāditoti etena pajāpatipurisapakatikālādivāde paṭikkhipati.
  Yampanettha vattabbaṁ taṁ parato āvibhavissati. Sahetukena dukkhenāti
  etena dukkhadassanena janitassa saṁvegassa saṁvaḍḍhanamāha. Dukkhassa
  hi sahetukabhāvasavanena balavasaṁvego jāyati yāvāyaṁ hetu tāva
  idaṁ dukkhaṁ avicchedena pavattatīti. Assāsajananatthaṁ nirodhanti
  saṁvegajātassa assāsaṁ janetuṁ nirodhasaccamāha. Nibbinnasaṁsāradukkhassa
  hi nirodhakathā vuccamānā ativiya assāsaṁ janeti.
      [82] Ye te jātiādayo dhammā bhagavatā vuttāti sambandho.
  Kasmā panettha byādhi na gahitoti. Anekantabhāvato. Tathāhi
  so kadāci kesañci ca natthi. Yathāha. Tayo rogā pure
  āsuṁ icchā anasanaṁ jarāti. Bākulattherādīnaṁ so nāhosiyeva.
  Dukkhaggahaṇena vā byādhi ettha gahitovāti daṭṭhabbaṁ. Paramatthato
  hi dhātukkhobhapaccayaṁ kāyikaṁ dukkhaṁ byādhīti. Upādānakkhandhapañcakaṁ
  ekaṁ koṭṭhāsaṁ katvā dvādasa dhammāti vuttaṁ. Kāmataṇhābhāvasāmaññena
  ekajjhaṁ katvā dukkhasamudayo ariyasaccanti aññe
-------------------------------------------------
[page 180]
  Antogadhabhede anāmasitvā ekarūpena gahitāpi taṇhā sassatadiṭṭhisahagatā
  ucchedadiṭṭhisahagatā diṭṭhisahagatā kevalaṁ kāmassādanabhūtā
  cāti tidhāva bhinditvā vuttā. Ayameva ariyo aṭṭhaṅgiko maggoti
  maggasaccabhāvena ekajjhaṁ katvā vuttāpi sabhāvato bhinnāeva te
  dhammāti āha aṭṭha dhammāti. Bhaveti ādānanikkhepaparicchinno
  dhammappabandho bhavo tasmiṁ bhave. So hi jāyati ettha
  yonigatiādivibhāgoti jātīti vuccati. Jāyanti ettha sattā
  samānanvayāti jāti nikāyo. Saṅkhatalakkhaṇeti yattha katthaci uppāde.
  So hi jananaṭṭhena jāti. Paṭisandhiyanti paṭisandhicittakkhaṇe.
  Sampati jātoti ettha jātasaddena 1- labbhamānaṁ mātu kucchito
  nikkhamanasaṅkhātaṁ jāyanatthaṁ sandhāyāha pasūtiyanti. Abhijātiyanti attho.
  Jāyati etāya khattiyādisamaññāti jāti kulaṁ. Sayanti etthāti
  seyyā mātu kucchisaṅkhāto gabbho seyyā etesanti gabbhaseyyakā
  aṇḍajā jalābujā ca. Itaresanti saṁsedajānaṁ upapātikānañca.
  Ayampi cāti paṭisandhikkhandhesvevāti anantaraṁ vuttakathāpi pageva
  paṭisandhito paṭṭhāyāti vuttakathāyaṁ. Tenāha tesaṁ paṭhamapātubhāvo
  jātīti.
      [83] Ummujjanavasena gayhatīti ummujjanapaccupaṭṭhānā 2-.
  Vakkhamānavibhāgaṁ dukkhavicittataṁ paccupaṭṭhapentīti 3-
  dukkhavicittatāpaccupaṭṭhānā. Kasamā panāti vadato codakassāyaṁ adhippāyo

  *  *  *  *  *  *
  Footnote: 1. Sī. jātasadde. Ma. jātisaddena. 2. Ma. -padaṭṭhānaṁ. 3. Ma. paccupaṭṭhapetīti.
-------------------------------------------------
[page 181]
  Ekantadukkhe niraye tāva jāti dukkhā hotu aññāsupi vā duggatīsu
  pāpakammasamuṭṭhānato sukhasaṁvattaniyakammasamuṭṭhānāsu pana sugatīsu
  kathanti. Itaro nāyaṁ jāti sabhāvadukkhavasena dukkhāti vuttā
  na hi koci 1- paṭisandhidukkhavedanāsampayutto atthi athakho dukkhassa
  adhiṭṭhānabhāvatoti dassento anekesaṁ dukkhānaṁ vatthubhāvatotiādimāha.
  Adukkhasabhāvampi pariyāyato dukkhanti vuccatīti dukkhasabhāvaṁ
  dukkhasaddena visesetvā vuttaṁ. Dukkhadukkhanti yathārūparūpanti.
  Dukkhuppattihetutoti ahuvattha 2- me taṁ vata nāhosīti
  cetasikadukkhuppattihetuto. Yadaniccaṁ taṁ dukkhanti 3- vacanato tebhūmikasaṅkhārā
  saṅkhāradukkhaṁ. Tattha kāraṇamāha udayabbayapaṭipīḷitattāti. Yaṁ hi abhiṇhaṁ
  paṭipīḷitaṁ taṁ dukkhamanatāya dukkhanti vipassanācārassa adhippetattā
  tebhūmikaggahaṇaṁ. Dukkhadukkhanti dukkhadomanassupāyāse vadati. Jātipi
  dukkhāti ādinā dukkhasaccavibhaṅge āgataṁ.
     [84] Bhagavatāpīti anāvaraṇañāṇavatā acchariyāparimeyyadesanākosallavatā
  bhagavatāpi. Upamāvasenāti aṅgārakāsūpamādiupamāvasena.
  Puṇḍarikādīsūti ādisaddena na maṇikanakarajatapavāḷādiratanasanniccaye
  nāpi aṇḍajamuṇḍajavāmajātike 4- subhamanuññasayanatale
  nāpi ratanamayakuṭṭimamanoharapāsādatale nāpi sītasammaṭṭhakusumupahāravati
  pāsādupacāre nāpi muttādalasadisavālikāvikiṇṇavivaṭaṅgaṇe 5-

  *  *  *  *  *  *
  Footnote: 1. Ma. kāci. 2. Ma. ahu vata me. 3. saṁ. khandhavāra 17/28.
  4. Sī. aṇḍajamuṇḍajavāmajādike. Ma. aṇḍajameṇḍajavāyajātike.
  5. Ma. muttājālasadisavālikāvikiṇṇe vivaṭaṅgaṇe.
-------------------------------------------------
[page 182]
  Nāpi haritakambalasadisamudusaddalasamohate 1- bhūmibhāgeti evamādīnaṁ saṅgaho
  daṭṭhabbo. Paramasambādheti ativiya sambādhe. Tibbandhakāreti
  bahalandhakāre. Pittasemhapubbaruhirabhūtodariyādi nānākuṇapaṁ 2-. Mātā
  yadi vīsativassā aṭṭhattiṁsacattālīsādivassā tattakaṁ kālaṁ
  adhotavaccakūpasadisatāya adhimattajegucche. Pūtimacchādi sabbaṁ na sadisupamaṁ
  tassa vātādivasena ekaccaduggandhāpagamasabbhāvato. Dasamāseti
  accantasaṁyoge upayogavacanaṁ. Yebhuyyavasena vuttaṁ tato bhiyyopi
  ekaccānaṁ tatthāvaṭṭhānasambhavato. Attano adhomukhaṁ
  ṭhapitasaṅkucitahatthadvayassa ukkuṭikasseva nisīdanato sammiñjanapasāraṇādirahito.
      Abhimukhaṁ kaḍḍhanaṁ ākaḍḍhanaṁ. Parito samantato kaḍḍhanaṁ
  parikaḍḍhanaṁ. Heṭṭhā dhūnanaṁ odhūnanaṁ. Nidhāya nidhāya dhūnanaṁ niddhūnanaṁ.
  Ākaḍḍhanādisadisaṁ cettha ākaḍḍhanādīti vuttaṁ. Taruṇavaṇasadisaṁ
  ativiya sukhumālaṁ gabbhagataṁ sarīraṁ sītādiṁ appakampi na sahatīti
  sītanarakupapannatādi nidassitaṁ. Taṁ hi tassa ativiya sītaṁ ativiya uṇhaṁ ca
  hutvā upatiṭṭhati. Sarīraṁ vāsyādīhi tacchetvā khārāvasecanakaraṇaṁ
  khārāvatacchikakammaṁ.
      [85] Dukkhuppattiṭṭhāneti gabbhāsayasaññitaṁ tatiyaṁ āvattaṁ
  sandhāyāha. Parivattetvāti uddhaṁpādādhosisabhāvena parivattetvā.
  Idaṁ vijāyanamūlakaṁ dukkhaṁ yena maraṇadukkhena ca aṭṭitā vedanāppattā
  sattā katipayamāsamattātikkantampi pavattiṁ vissaranti

  *  *  *  *  *  *
  Footnote: 1. Sī. -samotate. Ma. -samotale. 2. Ma. -gūthodariyādinānākuṇapasambādhe.
-------------------------------------------------
[page 183]
  Mahandhakāraṁ mahāviduggaṁ pakkhandā viya honti. Vadhentassāti
  socanaparidevanasīsapaṭihananādinā bādhentassa. Khuppipāsāhi
  ātapāvaṭṭhānādinā ca ātāpanaṁ. Pañcaggitāpanādinā paritāpanaṁ.
      [86] Imassāti yathāvuttassa sattavidhassa. Sabbassāpīti
  gabbhasālādīsu 1- tāpanamaddanādinirayaggidāhādisañjanitassa sakalassāpi.
  Vatthumeva hoti tadabhāve abhāvato. Tenevāha jāyetha no
  cetiādi. Vicittanti vividhaṁ acchariyaṁ vā.
      [87] Saṅkhatalakkhaṇanti ṭhitassa aññathattanti vuttaṁ khaṇikajaraṁ
  sandhāyāha. Khaṇḍiccādisammatoti khaṇḍiccapāliccavalittacatādinā
  samaññato 2-. Sāti khandhapurāṇabhāvasaññitā pākaṭajarā.
  Khandhaparipāko ekabhavapariyāpannānaṁ khandhānaṁ purāṇabhāvo.
      [88] Saṅkhatalakkhaṇanti saṅkhārānaṁ vayasaññitaṁ khaṇikamaraṇamāha.
  Yaṁ sandhāyāti yaṁ khaṇikamaraṇaṁ sandhāya. Jarāmaraṇaṁ dvīhi khandhehi
  saṅgahitanti etatha maraṇanti vuttanti attho. Tanti
  jīvitindriyupacchedasaññitaṁ pākaṭamaraṇaṁ. Cavananti lakkhitabbatāya cutilakkhaṇaṁ.
  Viyogarasanti yathādhigatehi sattasaṅkhārehi viyojanarasaṁ. Yathūpapannāya
  gatiyā vippavāsanavasena gayhatīti gativippavāsapaccupaṭṭhānaṁ.
      Pāpassāti pāpayogena pāpassa upacitapāpakammassāti
  attho. Pāpakammādinimittanti pāpakammakammanimittagatinimittasaṅkhātaṁ
  maraṇakāle upaṭṭhitaṁ akusalavipākārammaṇaṁ. Taṁ hi passantasseva

  *  *  *  *  *  *
  Footnote: 1. Ma. gabbhakālādīsu. 2. samaññātoti maññe.
-------------------------------------------------
[page 184]
  Kassaci anubhavantassa viya mahādukkhaṁ hoti. Bhaddassāti bhaddakammassa
  katakusalassāti attho. Tassa pana kāmaṁ iṭṭhameva ārammaṇaṁ
  upaṭṭhāti piyavippayogavatthukampana mahantaṁ dukkhaṁ uppajjatīti āha
  asahantassa viyogaṁ piyavatthukanti. Avisesatoti pāpassa bhaddassa
  ca sāmaññato. Avisesatoti vatvāpi sabbesanti vacanaṁ [1]- taṁ dukkhaṁ
  parimadditasaṅkhārānaṁ ekaccānaṁ khīṇāsavānampi hotiyevāti
  dassanatthaṁ. Vitujjamānamammānanti sandhibandhanāvacchedakavāyunā
  vijjhiyamānamammaṭṭhānānaṁ.
      Soti soko. Atthato domanassameva hoti cetasikantarābhāvato.
  Domanassaviseso pana hoti visayavisese pavattiākāravisesasabbhāvatoti
  taṁ visesaṁ lakkhaṇādito dassetuṁ evaṁ santepīti ādi vuttaṁ.
  Antonijjhānaṁ cittasantāpo. Parijjhāpanaṁ rāgadosapariḷāhavisiṭṭhaṁ
  dahanaṁ. Katākatakusalākusalavisayaṁ vippaṭisārākārena pavattaṁ anusocanaṁ
  kukkuccaṁ. Ñātibyasanādivisayaṁ kevalaṁ cittasantāpabhūtaṁ anusocanaṁ
  sokoti anusocanapaccupaṭṭhānattepi ayametesaṁ viseso.
      Visapītaṁ sallaṁ visasallaṁ. Sokavasena atisārādibyādhipi hoti
  sokabahulassa sarīraṁ na cirasseva jīrati balavasokābhibhūto maraṇampi
  pāpuṇātīti āha samāvahati ca byādhijarāmaraṇabhedananti.
      [89] Vacīpalāpoti vācāvippalāpo. So atthato saddoeva.
  Bhiyyoti sokadukkhato upari. Sokasamuṭṭhāno hi paridevo.

  *  *  *  *  *  *
  Footnote: 1. Ma. idaṁ.
-------------------------------------------------
[page 185]
  Jātiādīnampi yathārahaṁ dukkhavatthudukkhadukkhatāhi satipi dukkhabhāve
  kāyassa pīḷanavasena idaṁ savisesaṁ dukkhamanti āha dukkhanti visesato
  vuttanti.
      Manovighātarasanti byāpādasampayogena 1- manaso vihaññanakiccaṁ.
  Cetodukkhasamappitāti cetasikadukkhasamaṅgino. Āvaṭṭantīti āmukhaṁ
  vaṭṭanti yaṁdisābhimukhaṁ patitā taṁdisābhimukhāeva vaṭṭanti.
  Vivaṭṭantīti viparivattanavasena vaṭṭanti. Uddhaṁpādaṁ papatantīti
  uddhaṁmukhapādā hutvā patanti. Satthaṁ āharantīti attano
  sarīrassa vijjhanabhedanavasena satthaṁ upanenti.
      [90] Dosoyevāti kāyacittānaṁ āyāsanavasena dosasseva
  pavattiākāroti attho. Yato bhuso āyāsoti upāyāsoti
  vuccati yathā bhusamādānaṁ upādānanti. Eko dhammoti cuddasahi
  akusalacetasikehi añño eko cetasikadhammo yaṁ visādoti ca
  vadanti. Nitthunanavasena sampajjanato nitthunanaraso kāye vā
  nitthunanakaraṇakicco. Saṅkhāradukkhabhāvatoti vatvā so panettha
  sātisayoti dassento cittaparidahanato kāyavisādanato cāti āha.
      Ete ca sokaparidevupāyāsā viññattiyā vinā saha ca
  yathāpaccayaṁ domanassacittuppādassa pavattiākāravisesāti dassetuṁ
  ettha cātiādi vuttaṁ. Tattha pāko viyāti rajanādino
  pacitabbavatthuno pāko viya. Samodhānaṁ samāgamo.

  *  *  *  *  *  *
  Footnote: 1. Ma. byāpādasampayogavasena.
-------------------------------------------------
[page 186]
  Kāyikadukkhacittavighātādianatthānaṁ atthibhāvassa paccupaṭṭhāno
  anatthabhāvapaccupaṭṭhāno. Tesaṁ appiyānaṁ kāyikavācasikapayogasaṅkhāto
  upakkamo tadupakkamo tato sambhūto tadupakkamasambhūto.
      [91] Upaddavabhāvena paccupatiṭṭhatīti byasanapaccupaṭṭhāno.
  Icchitālābho nāma yassa kassaci attanā icchitassa vatthuno alābho.
  Yampicchaṁ na labhatīti hi vuttaṁ. Matthakappattaṁ pana icchitālābhaṁ
  dassetuṁ pāliyaṁ jātidhammānaṁ sattānantiādinā niddiṭṭhanti tameva
  dassetuṁ aho vatātiādi vuttaṁ. Icchā vāti ettha
  icchāsahito alābhovāti ca vadanti. Tappariyesanarasāti tesaṁ
  alabbhaneyyavatthūnaṁ pariyesanarasā. Appatti alābho.
      [92] Yaṁ vuttamidhāti idha saccaniddese yaṁ sarūpato vuttaṁ.
  Avuttanti aññattha dukkhakkhandhabālapaṇḍitasuttādīsu vuttampi idha
  sarūpato avuttaṁ. Tañca sabbaṁ ime upādānakkhandhe vinā na labbhatīti.
      Tattha khandhasannissayameva dukkhaṁ khandhe vibādhatīti dassetuṁ
  indanamiva pāvakoti vuttaṁ. Yathā vā lakkhaṁ paharaṇapahārassa vatthu
  evaṁ khandhā saṁsāradukkhassa yathā ca gorūpaṁ ḍaṁsamakasādivibādhāya
  yathā ca khettaṁ nipphannasassalāyanassa gāmo ca gāmaghātakavibādhāya
  evaṁ khandhā jātiādidukkhassa vatthūti dassetuṁ lakkhamivātiādi
  vuttaṁ. Yebhuyyena loke vibādhakā vibādhetabbā vinā 1-
  na honti ime pana vibādhetabbā vināevāti 2- dassetuṁ

  *  *  *  *  *  *
  Footnote: 1.-2. Ma. vibādhetabbādhīnā.
-------------------------------------------------
[page 187]
  Tiṇalatādīnīti vuttaṁ. Kāmañca anādimati saṁsāre ādi nāma kassaci
  natthi ekabhavaparicchinnassa pana khandhasantānassa vasena vuttaṁ ādidukkhaṁ
  jātīti. Tenevāha pariyosānadukkhaṁ maraṇanti. Na hettha
  samucchedamaraṇameva adhippetaṁ. Maraṇassa antike āsanne jātaṁ
  dukkhaṁ maraṇantikadukkhaṁ. Paridayhanaṁ cittasantāpo. Lālappanaṁ
  ativiya vippalāpo. Anutthunanaṁ antonijjhāyanaṁ. Ekamekanti
  jātiādīnaṁ antarabhedabhinnānaṁ jātiādīnameva vā upādānakkhandhapañcakānaṁ
  vā ekamekaṁ. Saṅkhipitvāti samāsetvā sāmaññaniddesena
  vā saṅkhepaṁ katvā.
      [93] Punabbhavakaraṇaṁ punabbhavo uttarapadalopena. Yathā vā
  asucibhakkhanasīlo āsuciko 1- evaṁ punabbhavakaraṇasīlā. Punabbhavaṁ vā
  phalaṁ arahati so vā etissā payojananti ponobbhavikā.
  Nandanato rañjanato ca nandirāgabhāvaṁ sabbāsu avaṭṭhāsu 2- apaccakkhāya
  vuttiyā nandirāgasahagatā. Tāya ca sattā tattha tattha bhavādike
  kimikīṭapaṭaṅgādiattabhāvepi nandanti rūpābhinandanādibhūtāya rañjanti
  cāti tatratatrābhinandinī. Tenāha nandirāgena sahagatāti ādi.
  Tabbhāvaṭṭho hi esa sahagatasaddo. Kāmabhavavibhavabhedavasena 3- pavattiyā
  kāmataṇhā bhavataṇhā vibhavataṇhā ca veditabbā. Kāmataṇhādibhedaṁ
  anāmasitvā kevalaṁ taṇhābhāveneva ekabhāvaggahaṇena ekattaṁ
  upanetvā kassacipi sattassa kenaci sadisatābhāvato

  *  *  *  *  *  *
  Footnote: 1. Ma. āpūpabhakkhanasīlo āpūpiko. 2. Ma. avatthāsu. 3. Sī. kāmabhavavibhavassādavasena.
-------------------------------------------------
[page 188]
  Taṁtaṁvicittabhāvajanakakammanipphādanena ativicittasabhāvā sakalassa dukkhassa
  hetubhāvato dukkhasamudayo ariyasaccaṁ. Kasmā panettha taṇhāva samudayasaccaṁ
  vuttāti. Visesahetubhāvato. Avijjā hi bhavesu ādīnavaṁ
  paṭicchādeti diṭṭhiādi upadānañca tattha tattha abhinivisamānaṁ taṇhaṁ
  abhivaḍḍheti 1- dosādayopi kammassa kāraṇaṁ honti taṇhā
  pana taṁtaṁbhavayonigativiññāṇaṭṭhitisattāvāsasattanikāyakulabhogissariyādivicittataṁ
  abhipaṭṭhentī kammavicittatāya upanissayataṁ kammassa ca sahāyabhāvaṁ
  upagacchantī bhavādivicittataṁ niyameti tasmā dukkhassa visesahetubhāvato
  aññesupi avijjāupādānakammādīsu sutte abhidhamme ca
  avasesakilesākusalamūlādīsu vuttesu dukkhahetūsu vijjamānesu taṇhāva
  samudayasaccanti vuttāti veditabbaṁ.
      Tassāyevāti yadaggena taṇhā samudayasaccanti vuttā tadaggena
  tassāyevāti avadhāraṇaṁ. Sati hi padhānahetunirodhe tadaññahetū
  niruddhāyeva hontīti byādhinimittavūpasamanena byādhivūpasamo viya
  hetunirodhena phalanirodhoti āha samudayanirodhena dukkhanirodhoti.
  Na aññathāti yathāvuttassa atthassa ekantikataṁ dasseti.
      Anupaddaveti pāṇakavijjhanasatthappahārādiupaddavarahite.
  Tatoeva daḷhe thire. Sākhādicchedanena chinnopi. Taṇhānusayeti
  kāmarāgabhavarāgānusaye. Anūhateti asamupaghātite.
      [94] Yathā sīho yenattani saro khitto tattheva attano

  *  *  *  *  *  *
  Footnote: 1. Ma. abhivaḍḍhentī.
-------------------------------------------------
[page 189]
  Balaṁ dasseti na sare tathā buddhānaṁ kāraṇe paṭipatti na phale
  yathā pana sārameyyā kenaci leḍḍuppahāre dinne bhussantā
  leḍḍuṁ khādanti na pahāradāyake uṭṭhahanti evaṁ aññatitthiyā
  dukkhaṁ nirodhetukāmā kāyacchedamanuyuñjanti na kilesanirodhananti
  imamatthaṁ dassetuṁ sīhasamānavuttinotiādi vuttaṁ. Virajjati palujjati
  chijjati samudayo etenāti virāgo vuccati maggo. Virajjanaṁ
  palujjanaṁ samucchindanaṁ virāgoti pahānaṁ vuccati. Tasmāti yasmā
  pahānapariyāyo virāgasaddo nirodhasaddo ca tasmā.
  Anusayasamugghātato aseso virāgo aseso nirodhoti sambandhanīyaṁ.
  Cāgādīni padānipi saṅgahetvā 1- vadati sabbāneva etānīti. Yasmā
  nibbānaṁ vuccati na dukkhassa nirujjhanamattaṁ tasmā taṇhāya
  asesavirāganirodhādipadānipi nibbānavevacanānīti vuttamevatthaṁ samattheti.
  Yasmā panātiādi yathā virāgādipadāni nibbāne yujjanti taṁdassanaṁ.
  Tattha taṁ āgammāti taṁ nibbānaṁ ārammaṇakaraṇavasena patvā.
  Taṇhā virajjatīti ariyamaggena accantavirāgavasena taṇhā virajjiyati.
  Nirujjhatīti nirodhiyati. Tena virāganirodhasaddānaṁ adhikaraṇasādhanatamāha.
  Tadevāti nibbānameva. Cāgādayo hontīti cāgādihetuṁ
  phalavohārena vadati. Kāmaguṇālayesūti poṭṭhakesu likhanti.
  Kāmaguṇālayādīsūti pana pāṭho. Tayidantiādi na porāṇapāṭho.
  Saccatthadīpane pana vuttaniyāmena tato ānetvā pacchā ṭhapitaṁ.

  *  *  *  *  *  *
  Footnote: 1. Ma. cāgādipadānipi gahetvā.
-------------------------------------------------
[page 190]
  Tathā hi pubbe vuttānipi lakkhaṇādīni punapi vuttāni.
  Saṁsāradukkhato nibbinnamānasassa assāsaṁ karonto viya hotīti
  assāsakaraṇarasaṁ. Rāgādisabbapapañcavūpasamanimittatāya nippapañcataṁ
  paccupaṭṭhapetīti nippapañcapaccupaṭṭhānaṁ.
      [95] Nattheva nibbānanti yadi sāmaññato paṭiññā attanā
  adhippetanibbānassāpi abhāvo āpajjati tathā sati
  paṭiññāvirodho atha parābhimataṁ nibbānaṁ pati evaṁ sati dhammikasiddhi 1-
  tato ca nissayā siddho hetu anupalabbhanīyatoti. Kiṁ paccakkhato
  udāhu anumānato. Purimasmiṁ pakkhe cakkhādīhi anekantikatā
  dutiyasmiṁ paraṁ pati asiddho hetu. Tenāha na upāyena upalabbhanīyatoti
  ādi. Tattha yathā cetopariyañāṇalābhinoeva ariyā paresaṁ
  lokuttaracittaṁ jānanti tatthāpi ca arahāeva sabbesaṁ na sabbe
  evaṁ nibbānampi sīlasamādhipaññāsaṅkhātasammāpaṭipattibhūtena upāyena
  upalabbhatīti atthavacanañcetaṁ daṭṭhabbaṁ na payogavacanaṁ taṁ parato
  āvibhavissati natthīti na vattabbaṁ ariyehi upalabbhanīyatoti
  adhippāyo. Saṁsārato saṁviggamānasā sammāpaṭipattiyā nibbānaṁ
  adhigacchantīti sabbasamayasiddhoyaṁ nayo. Tattha sāsanikameva nissāya
  vadati paṭipattiyā vañjhābhāvāpajjanatoti. Tenāha asati hītiādi.
      Sammādiṭṭhipurejavāyāti sammādiṭṭhipubbaṅgamāya. Pubbaṅgamatā
  cassā padhānabhāvato. Tathā hi sā paṭhamaṁ desanāruḷhā na

  *  *  *  *  *  *
  Footnote: 1. Ma. dhammiasiddhi.
-------------------------------------------------
[page 191]
  Sabbapaṭhamaṁ uppajjanato. Na cāyaṁ sammāpaṭipatti vañjhā nibbānapāpanato
  nibbānassa sampāpakato. Tava matena pana nibbānasseva abhāvatova
  vañjhābhāvo āpajjatīti yojanā. Abhāvapāpakattāti sammāpaṭipattiyā
  kilesasamucchindanamukhena khandhānaṁ abhāvasampāpakabhāvato na
  vañjhābhāvāpattīti ce vadeyyāsīti attho. Na itipaṭikkhepe yaṁ tayā
  abhāvapāpakattāti vadantena khandhābhāvo nibbānanti paṭiññātaṁ
  tanna. Kasmā. Atītānāgatābhāvepi nibbānappattiyā abhāvato.
  Atītānāgatā hi khandhā na santīti tasmiṁ abhāve nibbānaṁ adhigataṁ
  nāma siyā so pana natthīti. Na kevalaṁ atītānāgatānameva
  athakho vattamānānampīti tiyaddhagatānaṁ sabbesaṁ khandhānaṁ abhāvo
  nibbānaṁ na hi taṁ ekadesābhāvo bhavituṁ yuttanti vattamānā ce
  na nasanti na santi ce na vattamānāti vattamānā na santi
  cāti vippaṭisiddhametanti āha na tesaṁ .pe. Pajjanatoti.
  Kiñci bhiyyo. Yadi vattamānābhāvo nibbānaṁ yadā ariyamaggo
  vattati tadā tassa nissayabhūtā khandhā vattamānāti katvā tadā
  nibbānassa abhāvo siyā tathā ca sati maggakkhaṇepi
  nibbānasacchikiriyāya abhāvo āpajjatīti dassento vattamāna- .pe.
  Dosatoti āha. Na mayaṁ sabbesaṁyeva avattamānatāya nibbānaṁ
  vadāma kiñcarahīti. Tadā maggakkhaṇe kilesānaṁ avattamānatā
  tasmā na doso yathāvuttadosābhāvāti. Yadi kilesānaṁ
-------------------------------------------------
[page 192]
  Avattamānatāsaṅkhāto abhāvo nibbānaṁ evaṁ sati ariyamaggassa niratthakatā
  āpajjati maggakkhaṇato pubbepi tadabhāvasiddhito. Tenāha na 1-
  ariyamaggassātiādi.
      Tasmā akāraṇametanti yasmā na nibbānassa anupalabbhanīyatā
  abhāvamattatāya paṭipattiyā vañjhabhāvo atītānāgatābhāve
  nibbānādhigamo ca āpajjati vattamānānaṁ abhāvopi na sambhavati pageva
  kilesānaṁ avattamānatā 2- ariyamaggassa ca niratthakabhāvāpatti tasmā
  nibbānassa abhāvasādhanatthaṁ yadidaṁ anupalabbhanīyato abhāvapāpakattā
  tadā kilesānaṁ avattamānattāti ca kāraṇaṁ vuttaṁ akāraṇametaṁ
  ayuttiresāti attho. Ādivacanatoti ādisaddena avasiṭṭhaṁ
  jambukhādakasuttappadesaṁ aññampi asaṅkhatāya dhātuyā niddesapāliṁ
  saṅgaṇhāti. Tathāhi nibbānaṁ nibbānanti āvuso sārīputta
  vuccati katamaṁ nukho āvuso nibbānanti yo kho āvuso rāgakkhayo
  dosakkhayo mohakkhayo idaṁ vuccati nibbānanti 3- jambukhādakasutte
  tattha katamā asaṅkhatā dhātu rāgakkhayo dosakkhayo mohakkhayoti 4-
  āyatanavibhaṅge vuttaṁ. Tatrāyamattho nibbānaṁ asaṅkhatā dhātu
  asaṅkhatasabhāvo dhammo yasmā taṁ āgamma rāgādayo khīyanti tasmā
  rāgakkhayo dosakkhayo mohakkhayoti vuccatīti. Āgammāti ca
  sabbasaṅkhārehi nibbinnassa visaṅkhāraninnassa gotrabhunā vivaṭṭitamānasassa

  *  *  *  *  *  *
  Footnote: 1. Ma. nasaddo natthi. 2. Sī. avattamānattā. 3. saṁ. saḷāyatana. 18/310.
  4. abhi. vi. 35/87.
-------------------------------------------------
[page 193]
  Maggena sacchikaraṇenāti attho. Sacchikariyamānañhi taṁ adhigantvā
  ārammaṇapaccayabhūtañca paṭicca adhipatipaccayabhūte ca tasmiṁ paramassāsabhāvena
  vinimuttasaṅkhārassa 1- paramagatibhāvena ca patiṭṭhānabhūte patiṭṭhāya
  khayasaṅkhāto maggo rāgādayo khepetīti. Taṁsacchikaraṇābhāve rāgādīnaṁ
  anuppattinirodhagamanābhāvā taṁ āgamma rāgādayo khīyantīti vuccanti.
  Ekaṁsena cetaṁ evaṁ sampaṭicchitabbaṁ. Itarathā yathārutavasena pāliyā
  atthe gayhamāne bahū dosā āpajjantīti dassetuṁ arahattassāpītiādi
  vuttaṁ. Arahattañhi aggaphalappamukhā cattāro khandhāti na
  tassa rāgādikhayamattatā yuttā. Tampi hi .pe. Niddiṭṭhaṁ tattha
  yathā rāgādīnaṁ khīyante 2- uppannattā arahattaṁ rāgakkhayotiādinā
  niddiṭṭhanti suttassa neyyatthatā evaṁ nibbānaṁ āgamma rāgādayo
  khīyantīti nibbānaṁ rāgakkhayotiādinā niddiṭṭhanti imassāpi suttassa
  neyyatthatā veditabbā. Nibbānassa rāgādikkhayamattatāya bahū dosā
  āpajjantīti dassetuṁ kiñci bhiyyotiādi āraddhaṁ. Tattha
  ittarakālādippattidosatoti rāgādīnaṁ khayamattatāya parittakālatā
  saṅkhatalakkhaṇatā payogena vinā saraseneva adhigantabbatā rāgādīhi
  aparimuttatā ādittatā dukkhatā anupasantatā bahubhāvo oḷārikatā
  gotrabhumaggānaṁ anārammaṇatāti evamādidosāpajjanato. Rāgasseva
  khayo rāgakkhayo na dosādīnaṁ tathā dosakkhayādayopīti añño
  rāgakkhayo añño dosakkhayo añño mohakkhayoti tiṇṇaṁ

  *  *  *  *  *  *
  Footnote: 1. Sī. vinimuttasaṅkhāratāYu. 2. Ma. -khīṇante.
-------------------------------------------------
[page 194]
  Akusalamūlānaṁ khayabhūtāni tīṇi nibbānāni catunnaṁ upādānānaṁ khaye cattāri
  pañcannaṁ nīvaraṇānaṁ khaye pañca channaṁ taṇhākāyānaṁ khaye cha sattannaṁ
  anusayānaṁ khaye satta aṭṭhannaṁ micchattānaṁ khaye aṭṭha navannaṁ
  taṇhāmūlakānaṁ khaye nava dasannaṁ saṁyojanānaṁ khaye dasa
  diyaḍḍhakilesasahassassa khaye pāṭiyekkaṁ nibbānanti bahūni nibbānāni honti.
  Rāgādikkhayo nāma andhabālānampi pākaṭo antamaso dīpimigamakkaṭādīnampi
  suviññeyyoti oḷārikaṁ nibbānaṁ hoti. Gotrabhukkhaṇe
  kilesakkhayassa abhāvato maggakkhaṇepi ca akhīṇattā ārammaṇakaraṇassa
  ca asambhavo eva.
      [96] Tassa nibbānabhāvatoti sabbapariyosānassa rāgādikkhayassa
  nibbānabhāvato. Yato khayato pakṭhāya rāgādīnaṁ pavatti na hoti
  so ayaṁ nāmāti niyametabbo maggaphalañāṇānaṁ ārammaṇabhūto
  natthīti āha na tādisassa khayassa abhāvatoti. Kiñci bhiyyo.
  Yo pacchimabhavato tatiyattabhāveyeva rāgādīsu ādīnavaṁ disvā
  jhānabhāvanāya te vikkhambhetvā aparihīnajjhāno kālaṁ katvā
  brahmalokaṁ upapanno tattha yāvatāyukaṁ ṭhatvā idhāgatopi kāmesu vītarāgova
  hutvā pabbajitvā arahattaṁ patto yo ca paṭhamavayeeva rāgādito
  nibbinno te jhānena vikkhambhetvā pacchimavaye arahattaṁ patto
  tesaṁ rāgādīnaṁ vikkhambhanato paṭṭhāya anuppajjanato [1]- te
  nibbānappattā nāma siyuṁ na ca honti tasmā na tādisassa khayassa

  *  *  *  *  *  *
  Footnote: 1. Ma. nirodhasadisatāya anuppattiyeva nirodho.
-------------------------------------------------
[page 195]
  Nibbānabhāvo. Tassāpi ittarakālatādidosasamāyogoevāti āha
  bhāvepi cātiādi. Yadi khayoti vacanato yato khayato paṭṭhāya
  rāgādīnaṁ appavatti taṁkhayamattaṁ nibbānaṁ maññasi evaṁ sati khaye
  ñāṇantiādīsu khayoti vuttattā taduppattito paṭṭhāya ca rāgādīnaṁ
  anuppattīti maggassāpi nibbānabhāvāpattīti dassento ariyamaggassa
  cātiādimāha. Yathā niruddhā na santi evaṁ anuppannāpīti
  abhāvasāmaññato nirodhasadisatāya anuppattieva nirodho anuppattinirodho
  ayaṁ hi maggena khepetabbākāro yadidaṁ uppajjanārahassa
  anuppattidhammatāpādananti khayoti pavuccatīti 1- taṁ itarakhayato
  visesento anuppattinirodhasaṅkhātassa pana khayassāti āha.
  Anipphannattā pana tassa khayassa pariyāyena upanissayattāti vuttaṁ.
  Anuppattinirodhakkhayakarassa hi maggassa ārammaṇabhūtaṁ nibbānaṁ atthato
  tassa upanissayo viyāti vattabbataṁ labhati. Tadupacārenāti atthato
  phalabhūtakkhayavohārena. Phalupacārena hi kāraṇaṁ vohariyati yathā āyu
  ghataṁ semho guḷoti ca.
      Assāti nibbānassa. Idampi kho ṭhānaṁ duddasanti 2- ādinā 3-
  paccavekkhato bhagavato appossukkabhāvāvahanato. Taṁ hi te
  māgaṇḍiya ariyaṁ cakkhu natthi yena tvaṁ [4]- ārogyaṁ jāneyyāsi nibbānaṁ
  passeyyāsīti 5- vacanato ariyena cakkhunā passitabbaṁ. Yadi nibbānaṁ

  *  *  *  *  *  *
  Footnote: 1. Ma. ca vuccatīti. 2. Ma. sududdasanti. 3. dī. Ma. 10/41. 4. Ma. ariyena
  cakkhunā. 5. Ma. Ma. 13/283.
-------------------------------------------------
[page 196]
  Nāma sabhāvadhammo atthi sattasantānapariyāpanno ca atha kasmā
  catumahāpathe sabhā viya sabbasādhāraṇā na labbhatīti āha
  maggasamaṅginā pattabbato asādhāraṇanti. Asukassa sammāsambuddhassa
  kāle uppannanti evaṁ purimāya koṭiyā abhāvato appabhavaṁ.
  Maggabhāveti ariyamaggassa atthibhāve bhāvato vijjamānato laddhabbato.
  Aṇuādīnanti aṇupakatikālapurisādīnaṁ. Niccabhāvāpattīti
  sassatabhāvasiddhi. Kūṭaṭṭhaniccatā hi idhādhippetā. Hetuno abhāvāti
  upapattiyā sādhanahetuno abhāvā aniccā te aṇuādayo. Nibbānassa
  niccattāti apekkhadhammatādihetulakkhaṇānupapatti 1-. Aṇuādīnaṁ
  asiddhattāti etena niccā aṇuādayoti paṭiññāya dhammiasiddhi tato
  ca nissayā siddho hetūti dasseti. Yathāvuttayuttisabhāvatoti
  appabhavattāti attanā vuttaṁ hetuṁ sandhāyāha. Appabhavatā cassa
  apaccayatāya daṭṭhabbā tāya tassa purimāya koṭiyā abhāvo.
  Rūpasabhāvātikkamatoti etena yathā rūpadhammānaṁ ruppanasabhāvo
  paṭighātavantatāya kalāpaso vuttiyā padesasambandho ca sabhāvo evaṁ
  nibbānassa katthaci paṭighāto sappadesatā ca natthīti dasseti.
  Na hi nibbānaṁ asukadisāya asukadeseti vā niddisiyati yato taṁ
  appatiṭṭhamevāti. Asithila .pe. Gamanīyatoti etena nibbānassa ariyānaṁ
  paccakkhasiddhataṁ dasseti. Sabbaññuvacanatoti etena tadaññesaṁ
  anumānasiddhataṁ. Tadubhayena anupalabbhanīyatoti padassa hetuno asiddhataṁ

  *  *  *  *  *  *
  Footnote: 1. Ma. apekkhadhammatāti hetulakkhaṇānupakati.
-------------------------------------------------
[page 197]
  Dasseti. Paramatthena nāvijjamānaṁ vijjamānamevāti. Yathāraddhamatthaṁ
  nigametvā tadatthasādhanaṁ āgamaṁ dassento vuttañhetantiādimāha.
      [97] Tattha ajātaṁ abhūtaṁ akataṁ asaṅkhatanti cattāripi padāni
  aññamaññavevacanāni. Athavā. Vedanādayo viya
  hetupaccayasamavāyasaṅkhātāya kāraṇasāmaggiyā na jātaṁ na nibbattanti ajātaṁ.
  Kāraṇena vinā sayameva ca na bhūtaṁ na pātubhūtaṁ na uppannanti
  abhūtaṁ. Evaṁ ajātattā abhūtattā ca yenakenaci kāraṇena na
  katanti akataṁ. Jātabhūtakatabhāvo ca nāmarūpādīnaṁ saṅkhatadhammānaṁ
  hoti na asaṅkhatasabhāvassa nibbānassāti dassanatthaṁ asaṅkhatanti
  vuttaṁ. Paṭilomato vā samecca sambhuyya 1- paccayehi katanti saṅkhataṁ
  tathā na saṅkhataṁ saṅkhatalakkhaṇarahitanti ca asaṅkhatanti. Evaṁ anekehi
  kāraṇehi nibbattitabhāve paṭisiddhe pakativādīnaṁ pakati viya siyā nukho
  ekeneva kāraṇena [2]- katanti āsaṅkāyaṁ kenaci na katanti dassanatthaṁ
  akatanti vuttaṁ. Evaṁ apaccayampi samānaṁ sayameva nukho idaṁ bhūtaṁ
  pātubhūtanti āsaṅkāyaṁ tannivattanatthaṁ abhūtanti vuttaṁ. Ayañcetassa
  asaṅkhatākatābhūtabhāvo sabbena sabbaṁ ajātidhammatāti 3- dassetuṁ
  ajātanti vuttaṁ. Evamettha satthā paramatthato nibbānassa
  atthibhāvaṁ pavedesi pavedento ca ahaṁ dhammissaro dhammasāmīti na
  attano āṇāmattena pavedesi apica kho pana padaparame anukampamāno
  yuttitopi pavedesi. Yathāha. No cetaṁ bhikkhave abhavissa

  *  *  *  *  *  *
  Footnote: 1. Ma. sambhūYu. evamuparipi. 2. Ma. etaṁ. 3. Ma. ajātidhammattāti.
-------------------------------------------------
[page 198]
  Ajātaṁ abhūtaṁ akataṁ asaṅkhataṁ nayidha jātassa bhūtassa katassa saṅkhatassa
  nissaraṇaṁ paññāyetha yasmā ca kho bhikkhave atthi ajātaṁ abhūtaṁ
  akataṁ asaṅkhataṁ tasmā jātassa bhūtassa katassa saṅkhatassa nissaraṇaṁ
  paññāyatīti 1-. Tassattho bhikkhave yadi ajātādisabhāvā asaṅkhatā
  dhātu na abhavissa na siyā idha loke jātādisabhāvassa
  rūpādikkhandhapañcakasaṅkhātassa saṅkhatassa nissaraṇaṁ anavasesavūpasamo na
  paññāyeyya na upalabbheyya na sambhaveyyāti. Nibbānañhi ārammaṇaṁ
  katvā pavattamānā sammādiṭṭhiādayo ariyamaggadhammā anavasesasaṅkilese 2-
  samucchindanti. Tenettha sabbasopi 3- vaṭṭadukkhassa apagamo
  nissaraṇaṁ paññāyati. Evaṁ byatirekavasena nibbānassa atthibhāvaṁ
  dassetvā idāni anugamanavasenapi taṁ dassetvā nigametuṁ yasmā
  ca khotiādi vuttaṁ. Tassattho vuttanayeneva veditabbo.
      Ettha ca yasmā apaccayā dhammā asaṅkhatā dhammā atthi
  bhikkhave tadāyatanaṁ yattha neva paṭhavī... 4- Idampi kho ṭhānaṁ sududdasaṁ
  yadidaṁ sabbasaṅkhārasamatho sabbūpadhipaṭinissaggo... 5- Asaṅkhatañca vo
  bhikkhave dhammaṁ desessāmi asaṅkhatagāmiñca paṭipadantiādīhi 6- anekehi
  suttapadehi atthi bhikkhave ajātanti 7- iminā ca suttapadena
  nibbānadhātuyā paramatthato sabhāvo sabbalokaṁ anukampamānena

  *  *  *  *  *  *
  Footnote: 1. khu. itivuttaka. 25/258. 2. Ma. anavasesaṁ saṅkilese. 3. Ma. sabbassāpi.
  4. khu. udāna. 25/206 5. dī. Ma. 10/41. 6. saṁ. saḷāyatana. 18/441.
  7. khu. itivuttaka. 25/258.
-------------------------------------------------
[page 199]
  Sammāsambuddhena pakāsito tasmā yadipi tattha apaccakkhakārīnampi
  sāsane abhippasannānaṁ viññūnaṁ saṁsayo natthiyeva ye pana
  pariññeyyabuddhino 1- puggalā tesaṁ vimativinodanatthaṁ ayamettha
  adhippāyaniddhāraṇamukhena yuttivicāraṇā. Yathā pariññeyyatāya sauttarānaṁ
  kāmānaṁ rūpānañca paṭipakkhabhūtaṁ tabbidhurasabhāvaṁ nissaraṇaṁ paññāyati
  evaṁ sabhāvānaṁ sabbesampi saṅkhatadhammānaṁ paṭipakkhabhūtena
  tabbidhurasabhāvena nissaraṇena bhavitabbaṁ. Yañca taṁ nissaraṇaṁ sā asaṅkhatā
  dhātu. Kiñci bhiyyo. Saṅkhatadhammārammaṇaṁ vipassanāñāṇaṁ
  apica anulomañāṇaṁ kilese tadaṅgavasena pajahati na
  samucchedavasena pajahituṁ sakkoti tathā sammutisaccārammaṇaṁ paṭhamajjhānādīsu
  ñāṇaṁ vikkhambhanavasena kilese pajahati na samucchedavasena. Iti
  saṅkhatadhammārammaṇassa sammutisaccārammaṇassa ca ñāṇassa kilesānaṁ
  samucchedappahāne asamatthabhāvato tesaṁ samucchedappahānakarassa
  ariyamaggañāṇassa tadubhayaviparītasabhāvena ārammaṇena bhavitabbaṁ. Sā
  asaṅkhatā dhātu. Tathā atthi bhikkhave ajātaṁ abhūtaṁ akataṁ asaṅkhatanti
  evamādi nibbānassa paramatthato atthibhāvajotakavacanaṁ aviparītatthaṁ
  bhagavatā bhāsitattā. Yaṁ hi bhagavatā bhāsitaṁ taṁ aparītatthaṁ
  yathātaṁ sabbe saṅkhārā aniccā sabbe saṅkhārā dukkhā sabbe
  dhammā anattāti 2-. Tathā nibbānasaddo katthaci visaye

  *  *  *  *  *  *
  Footnote: 1. Ma. paraneyyabuddhino. 2. khu. pa. 31/53.
-------------------------------------------------
[page 200]
  Yathābhūtaparamatthavisayo upacāravuttisabbhāvatopi. Seyyathāpi sīhasaddoti
  evamādīhi nayehi yuttitopi asaṅkhatāya dhātuyā paramatthato atthibhāvo
  veditabbo.
      Aparo nayo. Yadi pana nibbānaṁ abhāvamattameva siyā tassa
  gambhīro duddaso duranubodho santo paṇīto atakkāvacaro nipuṇo
  paṇḍitavedanīyoti gambhīrāditā asaṅkhatañca vo bhikkhave dhammaṁ
  desessāmītiādinā asaṅkhatatā 1- abyākatā dhammā apaccayā
  dhammātiādinā abyākatadhammāditā ca na vattabbā siyā na hi abhāvassa
  koci sabhāvo atthi yena so gambhīrāsaṅkhatādiākārato
  viññāyeyya. Abhāvo hi abhāvoeva kuto tassa
  gambhīrāsaṅkhatādibhāvasambandho. Kiñcāyamabhāvo sabbesaṁ kilesānaṁ
  sabbasattasantānagatānaṁ eko vā bhaveyya aneko vā yadi eko ekeneva
  maggena sabbakilesābhāvo kato sacchikato cāti aññassa
  aññesañca maggānaṁ niratthakatāti na siyā maggabahutā ekajjhañca
  sabbasattānaṁ nibbānādhigamo āpajjati. Siyā panevaṁ ekoeva
  so nibbānasaññito kilesābhāvo so pana na maggehi kātabbo
  athakho sacchikātabboti. Evaṁ sati visesato maggassa niratthakatā
  āpajjati kilesānaṁ appahānatoti ekopi maggo na siyā.
  Asati ca kilesappahāne dukkhassa anucchedanato 2- kilesābhāvasacchikiriyā
  kimatthiyā siyā. Atha pana maggānaṁ

  *  *  *  *  *  *
  Footnote: 1. Ma. asaṅkhatāditā. 2. Ma. anupacchedanato.
-------------------------------------------------
[page 201]
  Santānagatasaṁyojanattayappahānādipaṭiniyatakiccatāya catūsu maggesu pāṭiyekkaṁ
  kilesābhāvo evaṁ sati sabhāvabhedena vinā na bahubhāvoti so
  kilesakkhayapariyāyena vutto sabhāvadhammoeva siyā. Yesaṁ abhāvo
  tappabhedena abhāve bhedopacāroti ce. Yesaṁ abhāvo tesaṁ sasabhāvatāya
  tassa sabhāvopacāropi siyā. Tathā ca tesaṁ kilesasaṅkhatatādito
  kilesasaṅkhatatādiupacārāpi siyuṁ. No ce te icchitā tappabhedena
  bhedopacāropi na icchitabbo na ca hoti 1- upacarito bahubhāvo atthato
  bahubhāvāya na hi jalaṁ analanti upacaritaṁ dahati pacati vā.
  Ekattapañhampi cāyamabhāvo asabhāvatāya na sahatīti na sakkā
  vattuṁ natthibhāvasāmaññato abhedavohāro yuttarūpoti. Ekatte
  ca pubbe vuttāeva dosā. Bahubhāve pana sati vuttanayeneva siddhā
  sabhāvadhammatā sabhāvadhammattepi ca bahubhāvo viya bhāvaṁ bhāvopi
  bahubhāvaṁ na byabhihareyyāti nibbānassa bahubhāvappasaṅgo siyāti ce.
  Na bahubhāvasseva bhāvappasaṅgato. Yadi hi yathā kakkhaḷatā bhāvaṁ
  evaṁ bhāvopi kakkhaḷataṁ na byabhihareyya evaṁ sati sabbesaṁ bhāvānaṁ
  paṭhavībhāvāpattito kuto bhāvassa bahubhāvo tasmā lokavohārānaṁ
  vicittatāya. Yadipi bahutā bhāvāpekkhā bhāvatā pana na bahutāpekkhāti
  na bhāvassa sato nibbānassa bahubhāvo ekā niṭṭhā na
  puthu niṭṭhāti vacanato. Ekasmiṁyeva ca dassanabhāvanādvayaṁ sambhavati.
      Parinibbutānaṁ paccekaṁ nibbānabhāve sattasantānaniyataṁ nāma

  *  *  *  *  *  *
  Footnote: 1. Ma. pahoti.
-------------------------------------------------
[page 202]
  Nibbānaṁ siyā. Tathā ca sati saṅkhatatādidosānativattiyeva.
  Kilesappahānaṁ vā maggakiccaṁ kilesānaṁ abhāvo. Tassa ca ekatte na
  maggabahutā kiccantarassa kattabbassa abhāvato maggabahubhāvo ca
  maggehi sacchikātabbe ekasmiṁ dhamme indriyānaṁ apāṭavapāṭava-
  pāṭavatarapāṭavatamabhāvena sacchikiriyāvisesena kilesānaṁ pahānabhedena
  hotīti nibbānassa sabhāvadhammatteeva siyā. Abhāvopi ca kilesānaṁ
  maggena sakiccakatāya kātabboeva siyā na sacchikātabbo ko
  hi sabhāvo abhāvassa. Yo sacchikātabbo siyā so ce
  nibbānaṁ ekeneva maggena sabbakilesānaṁ abhāvo eko abhinno
  kātabbo āpanno aññathā maggavasena catubbidhabhāve nibbānassa
  catubbidhabhāvappasaṅgo nibbānavisesappasaṅgo ca āpajjeyyāti
  maggakiccassa ekatte na maggabahutā siyā bahubhāve pana tesaṁ so
  vuttanayena ekasmiṁ dhamme sacchikiriyāvisesatoti siddhā nibbānassa
  sabhāvadhammatā. Khayādhigantabbatāya panetaṁ khayoti vuttaṁ. Khaye
  ñāṇanti 1- hi vacanato ariyamaggo khayo nāma. Tena cetaṁ
  adhigantabbaṁ sacchikātabbaṁ tasmā khayoti vuttanti.
      Aṭṭha dhammāti katamaṁ dukkhanirodhagāminīpaṭipadāariyasaccanti
  ārabhitvā sammādiṭṭhītiādinā pāliyaṁ dukkhanirodhagāminīpaṭipadāniddese
  āgatā tameva ca pāliṁ ānetvā uddesavasena idha ca

  *  *  *  *  *  *
  Footnote: 1. khu. pa. 31/ 4-173.
-------------------------------------------------
[page 203]
  Vuttā sammādiṭṭhiādayo aṭṭha dhammā atthato pakāsitā na
  maggasaccaniddesavasenāti adhippāyo. Yadi atthato pakāsitā kimatthiyaṁ
  pana idha kathananti āha idha panātiādi. Tattha ekakkhaṇe
  pavattamānānanti idaṁ lokiyakusalacittuppādesu viratiyo
  nānākhaṇikāeva hontīti katvā vuttaṁ. Sesamaggadhammā pana tatthāpi
  ekajjhaṁ uppajjantiyeva. Visesāvabodhanatthanti paṭipakkhasamugghātanādip-
  pavattiākāravisesassa avabodhanatthaṁ. Vitthārato maggakathā
  parato āvabhavissatīti āha saṅkhepatoti.
      Catusaccapaṭivedhāya paṭipannassāti yathā catusaccābhisamayo hoti
  evaṁ sabbaso pubbabhāgapaṭipattiyā paripūraṇavasena paṭipannassa.
  Ariyamaggasaṅkhātassa yogassa sambhāvato 1- yogino. Kāmaṁ
  avijjānusayasamugghāte tadekaṭṭhakilesānaṁ lesopi nāvasissati vijjāya pana
  avijjā ujuvipaccanīkadhammoti dassanatthaṁ avijjānusayasamugghātakanti
  vuttaṁ. Parato micchāsaṅkappādiggahaṇepi eseva nayo.
  Tathappakāsanarasāti 2- paramatthappakāsanarasā catusaccavibhāvanakiccāti attho.
  Maggadhammānaṁ paṭipakkhavidhamanākāro sātisayaṁ pākaṭo hutvā upaṭṭhātīti
  avijjānusayasamugghātakataṁ sammādiṭṭhiyā vatvāpi
  avijjandhakāraviddhaṁsanapaccupaṭṭhānatā vuttā. Tathā sampannadiṭṭhinoti yathā
  avijjānusayasamugghāto hoti tathā maggasammādiṭṭhiyā sampannadiṭṭhino.
  Evaṁ hi catusaccapaṭivedhāya paṭipannassa yoginoti imamatthaṁ tathāsaddo

  *  *  *  *  *  *
  Footnote: 1. Ma. sabbhāvato. 2. Sī. atthappakāsanarasā. Ma. dhātuppakāsanarasāti.
-------------------------------------------------
[page 204]
  Upasaṁharati. Nibbānārammaṇatā pana taṁsampayuttavacaneneva bodhitā.
  Micchāsaṅkappanigghātakanti kāmasaṅkappādimicchāsaṅkappasamucchedakaṁ.
  Appanārasoti nibbānārammaṇe maggacittassa samuppādavasena 1-
  pavattanato appanākicco. Tathā passato vitakkayato cāti
  vuttappakārāya sammādiṭṭhiyā passato nibbānārammaṇe ca sammāsaṅkappena
  cittaṁ abhiniropayato. Vacīduccaritasamugghātikāti catubbidhassāpi
  vacīduccaritassa samucchedikā. Musāvādādīnaṁ visaṁvādanādikiccatāya
  lūkhānaṁ apariggāhakānaṁ paṭipakkhabhāvato siniddhabhāvena sampayuttadhammānaṁ
  pariggāhakasabhāvā sammāvācāti āha sā pariggahalakkhaṇāti.
      [98] Kāyikakiriyā kiñci kattabbaṁ samuṭṭhāpeti sayañca
  samuṭṭhahanaṁ ghaṭanaṁ hotīti sammākammantasaṅkhātā viratipi
  samuṭṭhānasabhāvā vuttā. Sampayuttadhammānaṁ vā ukkhipanaṁ samuṭṭhāpanaṁ
  kāyikakiriyāya bhārukkhipanaṁ viya. Assāti yogino. Tasmiṁ sati
  visujjhanato visuddhibhūtā. Jīvamānassa sattassa sampayuttadhammānaṁ
  vā suddhi vodānaṁ ājīvasseva vā jīvitindriyavuttiyā. Ñāyājīvassa
  abuddhapaṭikuṭṭhāya sammājīvikāya pavattihetutāya ñāyājīvappavattiraso.
  Imassa hi pavattito paṭṭhāya micchājīvo na pavattatīti.
  Sabbākusalaviddhaṁsakopi sammāvāyāmo ujupaṭipakkhadassanavasena
  kosajjasamucchedako vutto. Saṅkilesapakkhatopi tassa paggaṇhaṇaṁ paggaho.
  Kāyādīsu subhādiākāraupadhāraṇavasena pavattā subhasaññādipubbaṅgamā

  *  *  *  *  *  *
  Footnote: 1. Sī. samappanavasena.
-------------------------------------------------
[page 205]
  Akusalakkhandhā micchāsati tassā viddhaṁsano micchāsativiniddhunano.
  Asammosoti sammosaviddhaṁsanato tappaṭipakkho. Ārammaṇassa
  yathāsabhāvasallakkhaṇaṁ upaṭṭhānaṁ. Ārakkhapaccupaṭṭhānā satārakkhena
  cetasāti 1- ca vacanato visesato sati kusalacittassa ārakkhāti āha
  satiyā saṁrakkhiyamānacittassāti.
      Saccañāṇassāti saccāni ārabbha pavattanakañāṇassa. Na
  paṭivedhañāṇaṁ viya sakideva bujjhati athakho punappunaṁ uppajjanato
  anubodho 2- anussavākāraparitakkadiṭṭhinijjhānakkhantianugato vā bodho
  anubodho tadeva ñāṇanti anubodhañāṇaṁ. Na hi taṁ paccakkhato
  bujjhati anussavādivasena pana kappanamukhena bujjhati. Kiccatoti
  parijānanādito. Taṁkiccakaraṇeneva hi pariññeyyādīni viya tānipi
  tassa pākaṭāni honti. Vivaṭṭānupassanāya hi saṅkhārehi
  paṭilīyamānamānasassa uppajjamānaṁ maggañāṇaṁ visaṅkhāraṁ dukkhanissaraṇaṁ
  ārammaṇaṁ katvā dukkhaṁ paricchindati dukkhagatañca taṇhaṁ pajahati
  nirodhañca sacchikaroti phusati ādicco viya pabhāya sammāsaṅkappādīhi
  saha samuppannaṁ taṁ maggaṁ bhāveti na ca saṅkhāre amuñcitvā
  pavattamānena ñāṇena etaṁ sabbaṁ kātuṁ sakkā nimittappavattehi
  avuṭṭhitattā tasmā etāni kiccāni karontaṁ taṁ ñāṇaṁ dukkhādīni
  vibhāveti tattha sammohanivattanenāti cattāripi saccāni paṭivijjhatīti

  *  *  *  *  *  *
  Footnote: 1. dī. pā. 11/285. 2. Sī. anuanubodho.
-------------------------------------------------
[page 206]
  Vuttaṁ. Ekapaṭivedhenāti adhippāyo.
      [99] Dukkhasamudayampi so passatīti kālantaradassanaṁ sandhāya
  vuttanti ce. Na yo nukho āvuso dukkhaṁ passati dukkhasamudayampi
  so passatītiādinā ekadassino aññattayadassitāvicāraṇāyaṁ taṁ
  sādhanatthaṁ āyasmatā gavampatittherena imassa suttassa ānītattā
  paccekañca saccesu dissamānesu aññattayadassanassa yojitattā.
  Aññathā anupubbābhisamayesu purimadiṭṭhassa pacchā adassanato
  samudayādidassino dukkhādidassitā na yojetabbā siyā yojitā ca sā
  yo dukkhasamudayaṁ passati dukkhampi so passatītiādinā. Lokiyaṁ
  saccañāṇaṁ. Tattha lokiyañāṇe. Pariyuṭṭhānasaṅkhāto abhibhavo
  pariyuṭṭhānābhibhavo. Tassa vasena suddhasaṅkhārapuñjamattadassanato
  sakkāyadiṭṭhipariyuṭṭhānaṁ nivatteti. Lokasamudayaṁ kho kaccāna
  yathābhūtaṁ sammappaññāya passato yā loke natthitā sā na hotīti 1-
  vacanato samudayadassanaṁ hetuphalasambandhāvicchedadassanato pariyuṭṭhānābhibhavavasena
  pavattamānaṁ ucchedadiṭṭhiṁ nivatteti. Lokanirodhaṁ kho .pe.
  Passato yā loke atthitā sā na hotīti 1- vacanato nirodhadassanaṁ
  hetunirodhā phalanirodhadassanato sassatadiṭṭhiṁ nivatteti. Attakārassa
  paccakkhadassanato maggadassanaṁ natthi attakāre natthi parakāre natthi
  purisakāretiādikaṁ akiriyadiṭṭhiṁ pajahati. Natthi hetu natthi paccayo

  *  *  *  *  *  *
  Footnote: 1. saṁ. nidāna. 16/21.
-------------------------------------------------
[page 207]
  Sattānaṁ saṅkilesāya ahetū apaccayā sattā saṅkilissanti natthi
  hetu .pe. Visuddhiyā ahetū apaccayā sattā visujjhantītiādikā
  ahetukadiṭṭhi ca idha akiriyadiṭṭhiggahaṇeneva gahitāti daṭṭhabbā.
  Sāpi hi visuddhimaggadassanena pahīyatīti. Dukkhe ñāṇaṁ samudayaphalassa
  dukkhassa addhuvādibhāvaṁ passatīti phale vippaṭipattiṁ nivatteti.
  Issaro lokaṁ pavatteti sajjati 1- nivatteti saṁharatīti issarakāraṇino
  vadanti. Padhānato loko āvibhavati tattheva ca paṭilīyatīti
  padhānakāraṇino.
          Kālo karoti bhūtāni kālo saṁharatī pajā
          kālo sutte jāgarati kālo hi duratikkamoti
  kālavādino. Kaṇṭakassa tikhiṇabhāvo viya kapiṭṭhaphalādīnaṁ
  parimaṇḍalatā viya migapakkhisiriṁsapādīnaṁ vicittatā viya ca sabhāveneva
  loko sambhoti vibhoti cāti sabhāvavādino. Ādisaddena aṇūhi
  loko pavattati sabbaṁ pubbekatahetu loko niyato
  acchejjasuttāvuṭābhejjamaṇisadiso na ettha kassaci purisakāroti vā
  niyativādino
          yadicchāya pavattanti yadicchāya nivattare
          yadicchāya sukhaṁ dukkhaṁ tasmā yadicchakī 2- pajāti
  yadicchāvādino ye adhiccasamuppattivādinoti ca vuccanti
  evamādiakāraṇavādisaṅgaho 3- daṭṭhabbo. Rāmudakāaḷārādīnaṁ viya
  arūpaloke niganthādīnaṁ viya lokathūpikāya apavaggo mokkhoti gahaṇaṁ

  *  *  *  *  *  *
  Footnote: 1. Ma. sajjeti. 2. Ma. yādicchakī. 3. Ma. -vādasaṅgaho.
-------------------------------------------------
[page 208]
  Apavaggaggāho. Ādisaddena padhānassa appavatti guṇaviyuttassa
  attano sakattani avaṭṭhānaṁ brahmunā salokatā samīpatā saṁyogo
  diṭṭhadhammanibbānavādāti evamādīnaṁ gahaṇaṁ daṭṭhabbaṁ. Ettha ca
  padhānassa appavatti mahatādibhāvena apariṇāmo anabhibyatti vā.
  Ahamañño pakati aññāti evaṁ pavattipakatipurisantarajānanena
  attasukhadukkhamohesu avibhāgaggahaṇe kira nivattite vuttanayena padhānaṁ
  na pavattati so vimokkhoti kāpilā. Guṇaviyuttassāti
  buddhisukhadukkhaicchādosappayattadhammādhammasaṅkhārehi navahi attaguṇehi
  viyuttassāti guṇaparamamatānusārino 1-. Salokatā brahmunā samānalokatā.
  Samīpatā tassa samīpappavattitā. Saṁyogo tena ekībhāvupagamanaṁ.
  Indriyatappanaputtamukhadassanādīhi vinā apavaggo natthīti gahetvā
  tathā pavattanaṁ kāmasukhallikānuyogo. Anasanakesaluñcanāditapacariyāya
  naggasīlagosīlakukkurasīlādīhi ca attaparitāpanena mokkho hotīti
  attakilamatho. Svāyaṁ sabbo micchāgāho saccañāṇe sati patiṭṭhaṁ na
  labhatīti vuttamevatthaṁ saṅgaṇhanto loke lokappabhaveti gāthamāhāti.
      Sesā sabbadhammāti sesā ekāsīti lokiyadhammā.
  Ajjhattikabāhiresu dvādasasu āyatanesu kāmabhavavibhavataṇhāvasena dvādasatikā
  chattiṁsa taṇhāviparitāni 2- khuddakavatthuvibhaṅge vā āgatanayena
  kālavibhāgaṁ anāmasitvā vuttāni tadāmasane hi aṭṭhasataṁ honti.
  Asammissanti ekakattā kenaci asammissaṁ kuto

  *  *  *  *  *  *
  Footnote: 1. Sī. kaṇacaraṇamatānusārino. Ma. kaṇādamatānusārino. 2. Ma. taṇhāvicaritāni.
-------------------------------------------------
[page 209]
  Tadantogadhappabhedoti adhippāyo. Vīmaṁsiddhipādādīnaṁ bodhipakkhiyānaṁ satipi
  kiccanānatte atthato ekattā sammādiṭṭhiyā saṅgahoti sammādiṭṭhimukhena
  tadantogadhatā vuttā.
      [100] Tayo nekkhammavitakkādayoti lokiyakkhaṇe
  alobhamettākaruṇāsampayogavasena bhinnā maggakkhaṇe lobhabyāpādavihiṁsā-
  samucchedanavasena tayoti ekopi vutto. Esa nayo sammāvācādīsu.
  Appicchatāsantuṭṭhitānaṁ pana bhāve sammāājīvasambhavato tena tesaṁ
  saṅgaho daṭṭhabbo. Bhavantarepi jīvitahetupi ariyehi avītikkamanīyattā
  ariyakantānaṁ sammāvācādisīlānaṁ gahaṇena yena saddhāhatthena tāni
  gahetabbāni so saddhāhattho gahitoeva hotīti tato anaññāni
  saddhindriyasaddhābalāni tattha antogadhāni vuttāni. Chando pana
  saddhānuguṇoti katvā chandiddhipādassāpi tadantogadhatā vuttā.
  Tesaṁ atthitāyāti saddhindriyasaddhābalachandiddhipādānaṁ atthitāya sīlassa
  atthibhāvato tividhenāpi sīlena te tayopi gahitāti tattha antogadhā.
  Cittasamādhīti cittiddhipādaṁ vadati. Cittaṁ paññañca bhāvayanti hi
  cittamukhena samādhi vuttoti samādhimukhena cittampi vattabbataṁ arahati.
  Cittiddhipādabhāvanāya pana samādhipi adhimatto hotīti vīmaṁsiddhipādādivacanaṁ
  viya cittiddhipādoti avatvā idha cittasamādhīti vuttaṁ. Pītimanassa
  kāyo passambhati passaddhakāyo sukhaṁ vedeti sukhino cittaṁ samādhiyatīti 1-

  *  *  *  *  *  *
  Footnote: 1. aṅ. pañcaka. 22/24.
-------------------------------------------------
[page 210]
  Vacanato samādhiupakārā pītipassaddhiyo tasmā samādhiggahaṇena gahitā
  upekkhā pana samādhiupakārato 1- taṁsadisakiccato ca. Tasmā
  samādhisīsena etesaṁ antogadhatā daṭṭhabbā.
      Bhāro viya dukkhasaccaṁ vighātakattā saṁharaṇīyavasena vihantabhāvatoti
  attho. Bhārādānamiva tattha tattha bhave uppajjanakavighātassa
  hetubhāvato. Bhāranikkhepanamiva pavattidukkhavūpasamabhāvato.
  Rogo viya dubbhikkhamiva ca bādhakattā. Roganidānaṁ viya dubbuṭṭhi
  viya ca pabhavalakkhaṇattā. Dubbuṭṭhīti ca avassanaṁ vā ativassanaṁ
  vā. Rogavūpasamo viya subhikkhamiva ca santilakkhaṇattā sukhabhāvato.
  Nibbānaṁ paramaṁ sukhanti hi vuttaṁ. Bhesajjamiva suvuṭṭhi viya ca
  dukkhassa hetūpacchedato tassa ca apagamupāyabhāvato. Niyyānalakkhaṇaṁ
  hi maggasaccaṁ. Aniṭṭhabhāvato sāsaṅkasappaṭibhayato ca dukkhaṁ
  verivisarukkhabhayaorimatīrupamaṁ. Veraṁ byāpādo paccatthikabhāvo
  vā. Verasamugghāto veravūpasamo mettā. Verasamugghātupāyo
  saṅgahavatthūni.
      [101] Esa nayo samudayādīsūti atthi cettha samudayo na ariyasaccaṁ
  atthi ariyasaccaṁ nasamudayo atthi samudayo ceva ariyasaccañca
  atthi nevasamudayo na ariyasaccanti. Sesasaccadvayepi eseva nayo.
  Na ariyasaccaṁ pariññeyyappahātabbāsaṅkhataniyyānabhāvābhāvato.
  Itarampana ariyasaccadvayanti samudayamaggasaccadvayamāha. Siyā dukkhaṁ

  *  *  *  *  *  *
  Footnote: 1. Ma. samādhiupakārakato.
-------------------------------------------------
[page 211]
  Saṅkhāradukkhatāya. Tenāha aniccatoti. Tathattenāti tathasabhāvena
  pariññeyyabhāvenāti attho. Etena taṁ ariyasaccadvayaṁ siyā
  dukkhaṁ na ariyasaccaṁ siyā ariyasaccaṁ na dukkhanti imamatthaṁ dasseti.
  Ariyasaccasaddaparā hi dukkhādisaddā pariññeyyādibhāvaṁ vadanti. Teneva
  ariyasaccasaddānapekkhaṁ dukkhasaddaṁ sandhāya maggasampayuttasāmaññaphaladhammānaṁ
  ādipadasaṅgaho vutto ariyasaccasaddāpekkhaṁ pana sandhāya
  catutthapadasaṅgaho. Sabbākārenāti sabbappakārena yathā
  maggasampayuttadhammādayo ekaṅgavikalā evaṁ ahutvā sabbaṅgayogena.
  Dukkhatāya ceva ariyasaccatāya cāti attho. Upādānakkhandhapañcakanti
  vutte taṇhāyapi saṅgaho siyāti tannivattanatthaṁ aññatra
  taṇhāyāti vuttaṁ tassā visuṁ ariyasaccabhāvato.
      Samudayādīsu. Avasesakilesādayo pabhāvakaṭṭhena 1- samudayo
  na ariyasaccaṁ suttantasaṁvaṇṇanā ayanti katvā. Nirodho ariyasaccaṁ
  na samudayo. Itarampana ariyasaccadvayaṁ siyā samudayo attano phalassa
  paccayaṭṭhena na pana yassa pahānāya bhagavati brahmacariyaṁ vussati
  tathattena. Sabbākārena pana taṇhā samudayo ceva ariyasaccañca.
  Maggasampayuttadhammā sāmaññaphalāni ca yassa pahānāya bhagavati
  brahmacariyaṁ vussati tathattena nevasamudayo nāriyasaccaṁ.
      Saṅkhāranirodho nirodhasamāpatti ca nirodho na ariyasaccaṁ.

  *  *  *  *  *  *
  Footnote: 1. Ma. pabhavaṭṭhena.
-------------------------------------------------
[page 212]
  Samudayo ariyasaccaṁ na nirodho. Itarampana ariyasaccadvayaṁ siyā
  nirodho khaṇanirodhasabbhāvato na pana yassa sacchikiriyāya bhagavati
  brahmacariyaṁ vussati tathattena. Sabbākārena pana asaṅkhatā dhātu
  nirodho ceva ariyasaccañca. Sesaṁ vuttanayameva.
      Ariyamaggato aññāni maggaṅgāni 1- maggo na ariyasaccaṁ.
  Nirodho ariyasaccaṁ na maggo. Itarampana saccadvayaṁ siyā maggo
  bhavagāminīpaṭipadābhāvato na pana yassa bhāvanāya bhagavati brahmacariyaṁ
  vussati tathattena. Sabbākārena pana nirodhagāminīpaṭipadā maggo
  ceva ariyasaccañca. Sesaṁ vuttanayameva.
      Suññānīti vedakādīhi bāhirakaparikappitehīti adhippāyo.
  Dukkhaṁ hi vedanīyampi santaṁ vedakarahitaṁ kevalampana tasmiṁ attano
  paccayena 2- pavattamāne dukkhaṁ vedetīti vohāramattaṁ hoti. Esa
  nayo itaresupi. Dukkhamevāti avadhāraṇena nivattitamatthaṁ dassetuṁ
  na koci dukkhitoti vuttaṁ. Kiriyāva vijjatīti samudayasaccaṁ sandhāya
  vadati. Purimasaccadvayassa vipākavaṭṭakammavaṭṭasaṅgahato kāraṇassa 3-
  vā dukkhapaccayabhāvamāha 4-. Kātabbāpi hi kiriyā kārakarahitā kevalaṁ
  attano paccayehi tāya pavattamānāya dukkhasaññite dhammappabandhe
  kiriyaṁ karotīti vohāramattaṁ hoti. Nibbutagamakesupi eseva nayo.
  Maggo atthīti vattabbe maggamatthīti okārassa akāro 5- katoti
  daṭṭhabbaṁ. Gamakoti nibbutiṁ gantā.

  *  *  *  *  *  *
  Footnote: 1. Ma. maggāni. 2. Ma. paccayehi. 3. Ma. kārakassa.
  4. Ma. dukkhasaccasabhāvamāha. 5. Ma. abhāvo.
-------------------------------------------------
[page 213]
      [102] Kilesāsucipaggharaṇaṭṭhena sāsavatā asubhatāti katvā
  anāsavattā nirodhamaggā subhāeva dukkhādīnaṁ pariyāyena samudayādibhāvo
  ca atthi na pana nirodhabhāvo nirodhassa vā na dukkhādibhāvoti
  nirodhāvasesattayānaṁ aññamaññasamaṅgitāti āha nirodhasuññāni
  vātiādi. Samudaye dukkhassa abhāvatoti ponobbhavikāya
  taṇhāya punabbhavassa abhāvato. Yathā vā pakativādīnaṁ
  vikāravibhāvato 1- pubbe paṭipalīnā ca pakatibhāveneva tiṭṭhanti na evaṁ
  samudayasampayuttampi dukkhaṁ samudayabhāvena tiṭṭhatīti āha samudaye
  dukkhassa abhāvatoti. Magge ca nirodhassa abhāvatoti sambandho.
  Yathā avibhattehi vikārehi ahaṅkārataṁ pattā 2- visesindriyabhūtavisesehi
  pakatibhāveneva ṭhitehi pakati sagabbhā icchitā pakativādīhi evaṁ
  na phalena sagabbho hetūti attho. Dukkhasamudayānaṁ nirodhamaggānañca
  asamavāyāti etaṁ vivaranto āha na hetusamavetaṁ hetuphalantiādi.
  Tattha idha tantūsu paṭo kapālesu ghaṭo vīraṇesu kaṭo dvīsu aṇūsu
  dviaṇukantiādinā idha buddhivohārajanako avisuṁsiddhānaṁ sambandho
  samavāyo tena samavāyena kāraṇesu dvīsu aṇūsu dviaṇukaṁ phalaṁ
  samavetaṁ ekībhūtamiva sambaddhaṁ tīsu tiaṇukanti evaṁ
  mahāpaṭhavīmahāudakamahāaggimahāvātakkhandhapariyantaṁ phalaṁ attano kāraṇesu
  samavetanti samavāyavādino vadanti. Evampana vadantehi aparimāṇesu
  kāraṇesu mahāparimāṇaṁ ekaṁ phalaṁ samavetaṁ attano antogadhehi

  *  *  *  *  *  *
  Footnote: 1. Ma. avikārā avikāribhāvato. 2. Ma. mahāhaṅkāratammatta-.
-------------------------------------------------
[page 214]
  Kāraṇehi sagabbhaṁ asuññanti vuttaṁ hoti. Evamidha samavāyābhāvā
  phale hetu natthīti hetusuññaṁ phalanti attho.
      Pavattibhāvatoti saṁsārassaṁ pavattibhāvato. Catuāhārabhedatoti
  catuāhārapaccayavisesato. Etena cattāro kavaḷiṁkārādiāhāravisese
  ajjhoharaṇīyavatthu saḷāyatanāvijjāabhisaṅkhārasaṅkhāte tappaccayabhūtadhammavisese
  ca saṅgaṇhāti ojaṭṭhamakarūpavedanāpaṭisandhiviññāṇanāmarūpasaṅkhāte
  taṁnibbattadhammavisese ca. Pavattakabhāvato
  pavattidukkhassa. Rūpābhinandanādibhāvo 1- rūpakkhandhādiabhinandanabhedo.
  Rūpārammaṇādivasenātipi vadanti. Rūpataṇhādīnaṁ paccekaṁ anekabhedattā
  cha taṇhākāyā tesaṁ bhedato. Upādānehi upadiyatīti upādi
  upādānakkhandhapañcakaṁ tannissaraṇabhūtaṁ nibbānaṁ tassa vūpasamo
  taṁsantīti katvā tassa yāva pacchimacittaṁ tāva sesataṁ tato paraṁ
  anavasesatañca upādāya saupādisesanibbānadhātu
  nirupādisesanibbānadhātūti dvidhā vohariyati. Yathā cāyaṁ bhedo vohārato
  evamitarepīti te katipaye dassetuṁ tividhotiādi vuttaṁ. Aññathā
  ekassa sato nibbānassa kuto bhedoti.
      [103] Samathavipassanābhedatoti ettha sammādiṭṭhisammāsaṅkappā
  vipassanā itare samathāti vadanti. Sīlampi hi samathassa upakārakattā
  samathaggahaṇena gayhatīti tesaṁ adhippāyo. Athavā. Yānadvayassa
  vasena laddho maggo samatho vipassanāti āgamanavasena vuttoti

  *  *  *  *  *  *
  Footnote: 1. Ma. rūpābhinandanādibhedo.
-------------------------------------------------
[page 215]
  Daṭṭhabbo. Ayanti ariyamaggo. Sappadesattāti sīlakkhandhādīnaṁ
  ekadesattāti attho. Ekadeso hi padissati avayavabhāvena
  apadisiyatīti padeso attano samudāyaṁ pati saha padesenāti
  sappadesoti vuccati yathā sanidassanā dhammāti. Sīlakkhandhādayo ca
  sabbalokiyalokuttarasīlādisaṅgāhakā ariyamaggo lokuttaroevāti
  tadekadeso hoti. Sajātitoti samānajātito vacīduccaritaviratiādibhedesu
  samānāya sīlajātiyāti attho.
      [104] Onatasahāyo viya vāyāmo paggahakiccasāmaññato.
  Aṁsakūṭaṁ datvā ṭhitasahāyo viya sati apilāpanavasena niccalabhāvakaraṇasāmaññato.
  Sajātitoti savitakkasavicārādibhedesu samānāya samādhijātiyāti
  attho. Kiriyatoti samādhianurūpakiriyato. Tatoeva hi
  cattāro satipaṭṭhānā samādhinimittā cattāro sammappadhānā
  samādhiparikkhārāti sativāyāmānaṁ samādhissa nimittaparikkhārabhāvo vutto.
  Ākoṭentena viyāti aniccaṁ aniccantiādinā paññākiccasadisena
  kiccena samantato koṭentena viya aniccaṁ khayaṭṭhena dukkhaṁ
  bhayaṭṭhenātiādinā parivattentena viya ca ādāya uṭṭhahitvā 1- dinnameva
  paññā paṭivijjhati. Dvinnaṁ samānakālattepi paccayabhāvena sammāsaṅkappassa
  purimakālassa viya niddeso kato. Sajātitoti dukkhe ñāṇantiādīsu 2-
  samānāya paññājātiyā. Kiriyatoti ettha paññāsadisaṁ

  *  *  *  *  *  *
  Footnote: 1. Ma. ūhitvā. 2. dī. pā. 11/239.
-------------------------------------------------
[page 216]
  Kiccaṁ kiriyāti vuttaṁ. Pubbe pana samādhiupakārakaṁ tadanurūpakiccanti
  ayamettha viseso. Sabbaṁ bhikkhave abhiññeyyanti 1- vacanato cattāripi
  abhimukhaṁ paccakkhato ñātabbāni abhivisiṭṭhena vā ñāṇena ñātabbānīti
  abhiññeyyāni.
      [105] Aññamaññasabhāgānīti aññamaññasamānabhāgāni
  sadisarūpānīti attho. Durabhisambhavataranti abhisambhavituṁ sādhetuṁ
  asakkuṇeyyataraṁ sattivighātena duradhigamanti attho. Asananti kaṇḍaṁ.
  Atipāteyyāti khipeyya. Koṭiyāti kaṇḍassa koṭiyā vālaggena.
  Koṭinti vālasseva koṭiṁ. Paṭivijjheyyāti paṭimukhabhāvena vijjheyya.
  Bādhakapabhavasantiniyyānalakkhaṇehi vavaṭṭhānaṁ salakkhaṇavavaṭṭhānaṁ.
      [106] Duravaggāhaṭṭhena gambhīrattāti oḷārikā dukkhasamudayā
  tiracchānagatānampi hi dukkhaṁ āhārādīsu ca abhilāso pākaṭo
  pīḷanādiāyūhanādivasena pana idaṁ dukkhaṁ idamassa kāraṇanti yāthāvato
  ogāhituṁ asakkuṇeyyattā gambhīrā. Saṇhasukhumadhammattā nirodhamaggā
  sabhāvatoeva gambhīraṭṭhena duravaggāhā. Teneva uppanne magge natthi
  nirodhamaggānaṁ anavaggāhoti. Nibbānampi maggena adhigantabbattā
  tassa phalanti apadisiyatīti āha phalāpadesatoti. Vuttañhetaṁ
  dukkhanirodhe ñāṇaṁ atthapaṭisambhidāti 2-. Maggopi nirodhassa
  sampāpakabhāvato hetūti apadisiyatīti āha hetuapadesatoti. Vuttampi

  *  *  *  *  *  *
  Footnote: 1. saṁ. saḷāyatana. 18/34. 2. abhi. vi. 35/398.
-------------------------------------------------
[page 217]
  Cetaṁ dukkhanirodhagāminiyā paṭipadāya ñāṇaṁ dhammapaṭisambhidāti 1-.
      Iti evaṁ pakārehīti iti vijaññāti sambandho. Tattha
  itisaddena vijānanakkamaṁ dasseti. Evaṁ pakārehīti evaṁsaddena
  vijānanakaraṇabhūtenayeva.
                  Saccaniddesavaṇṇanā niṭṭhitā.
                       -----------
                    Paññābhūminiddesavaṇṇanā
      imissā paññāyāti imissā yathādhigatāya vipassanāya.
  Bhūmibhūtesūti pavattiṭṭhānabhūtesu. Kāmañcāyaṁ paṭiccasamuppādapaṭicca-
  samuppannasamaññā pitāputtasamaññā viya apekkhāsiddhā
  hetuphaladhammesu pana yathākkamaṁ vavaṭṭhitāvāti paṭiccasamuppādo cevātiādinā
  vibhajanaṁ 2- vuttaṁ. Ādisaddenāti paṭiccasamuppādādibhedāti ettha
  vuttāadisaddena. Avasesā honti saṁvaṇṇanāvasenāti adhippāyo.
  Tenāha tesaṁ saṁvaṇṇanākkamo anuppattoti.
      [107] Avijjādayo dhammā paṭiccasamuppādo na samuppattimattaṁ.
  Svāyamattho iminā suttapadena veditabboti dassentena
  vuttañhetañtiādiṁ vatvā paṭiccasamuppanne pana dassetuṁ
  jarāmaraṇādayo panātiādi āraddhaṁ. Kasmā panettha anulomato

  *  *  *  *  *  *
  Footnote: 1. abhi. vi. 35/399. 2. Ma. vibhajja.
-------------------------------------------------
[page 218]
  Paṭiccasamuppādadhammā dassitā paṭilomato paṭiccasamuppannadhammāti.
  Yato te paccayato uppannā tassa samanantara dassanatthaṁ. Na
  niccaṁ na sassatanti aniccaṁ. Samecca sambhuyya paccayehi katanti
  saṅkhataṁ. Paṭicca paccayārahaṁ paccayaṁ nissāya sahitameva uppannanti
  paṭiccasamuppannaṁ. Khayanasabhāvaṁ khayadhammaṁ. Vayanasabhāvaṁ vayadhammaṁ.
  Virajjanasabhāvaṁ palujjanasabhāvaṁ virāgadhammaṁ. Nirujjhanasabhāvaṁ nirodhadhammaṁ.
  Sesaṁ yadettha vattabbaṁ taṁ parato āvibhavissati. Etthāti etesu
  yathāvuttesu suttapadesu. Saṅkhepoti atthasaṅkhepo.
      [108] Jātipaccayāti jātisaṅkhātā paccayā. Hetumhi
  nissakkavacanaṁ. Ṭhitāva sā dhātūti yāyaṁ jarāmaraṇassa idappaccayatā
  jātipaccayā jarāmaraṇanti esā dhātu esa sabhāvo sā tathāgatānaṁ
  uppādato pubbe uddhaṁ ca aviññāyamāno majjhe ca viññāyamāno
  na tathāgatehi uppādito athakho sambhavantassa jarāmaraṇassa sabbakālaṁ
  jātipaccayato sambhavoti ṭhitāeva. Kevalampana sayambhuñāṇena
  abhisambujjhanato ayaṁ dhammo tathāgatena adhigatoti pavedanato ca
  tathāgato dhammassāmīti vuccati na apubbassa uppādanato.
  Tena vuttaṁ ṭhitāva sā dhātūti. Sāeva jātipaccayā
  jarāmaraṇanti ettha vipallāsābhāvato evaṁ avabujjhamānassa etassa
  sabhāvassa hetuno vā tatheva bhāvato ṭhitatāti dhammaṭṭhitatā jāti
  vā jarāmaraṇassa uppādaṭṭhiti pavattāayūhanasaṁyogapalibodhasamudayahetu
-------------------------------------------------
[page 219]
  Paccayaṭṭhitīti taduppādādibhāvenassā ṭhitatā dhammaṭṭhitatāti phalaṁ
  paṭisāmatthito 1- hetumeva vadati. Athavā. Dhāriyati paccayehīti dhammo.
  Tiṭṭhati tattha tadāyattavuttitāya phalanti ṭhiti. Dhammassa ṭhiti
  dhammaṭṭhiti. Dhammoti vā kāraṇaṁ paccayoti attho. Dhammassa
  ṭhiti sabhāvo dhammato ca añño sabhāvo natthīti dhammaṭṭhiti
  paccayo. Tenāha paccayapariggahe paññā dhammaṭṭhitiñāṇanti.
  Dhammaṭṭhitieva dhammaṭṭhitatā. Sāeva dhātu jātipaccayā
  jarāmaraṇanti imassa sabhāvassa hetuno vā aññathattābhāvato na
  jātipaccayā jarāmaraṇanti viññāyamānassa tabbhāvābhāvato niyāmatā
  vavaṭṭhitabhāvoti dhammaniyāmatā phalassa vā jarāmaraṇassa jātiyā
  sati sambhavo dhamme hetumhi ṭhitatāti dhammaṭṭhitatā asati asambhavo
  dhamme niyatatāti dhammaniyāmatāti evaṁ phalena hetuṁ vibhāveti. Taṁ
  ṭhitāva sā dhātūtiādinā vuttaṁ. Idappaccayataṁ abhisambujjhati
  paccakkhakaraṇena abhimukhaṁ bujjhati yāthāvato paṭivijjhati. Abhisametīti
  tassa vevacanaṁ. Ādito kathento ācikkhati uddisatīti attho.
  Tameva uddesaṁ pariyosāpento deseti. Yathāuddiṭṭhamatthaṁ
  niddisanavasena pakārehi ñāpento paññapeti. Pakārehiyeva
  patiṭṭhapento paṭṭhapeti. Yathāniddiṭṭhamatthaṁ paṭiniddisanavasena vivarati
  vibhajati. Vivaṭañhi vibhattañca atthaṁ hetūdāharaṇadassanehi 2- pākaṭaṁ
  karonto uttānīkaroti. Uttānaṁ karonto 3- tathā paccakkhabhūtaṁ

  *  *  *  *  *  *
  Footnote: 1. Ma. patisāmatthiyato. 2. Ma. hetudhāraṇadassanehi. 3. Ma. uttānīkaronto.
-------------------------------------------------
[page 220]
  Katvā nigamanavasena passathāti āha.
      Paccayalakkhaṇoti paccayabhāvalakkhaṇo paccayoti vā lakkhitabbo.
  Pavattidukkhassa anubandhāpanakiccatāya dukkhānubandhanaraso.
  Nibbānagāmimaggassa uppathabhāvato kummaggapaccupaṭṭhāno. So panāyaṁ
  paṭiccasamuppādo. Yāvattakehi paccayehi yaṁ phalaṁ uppajjanārahaṁ
  avikaleheva tehi tassa uppatti tadaññena ca tassa payojanaṁ natthīti
  āha anūnādhikehevāti. Yathā taṁ cakkhurūpālokamanasikārehi
  cakkhuviññāṇassa. Etena taṁtaṁphalanipphādanena tassā paccayasāmaggiyā
  tapparatā tathatāti dasseti. Sāmagginti samodhānaṁ samavāyanti
  attho. Asambhavābhāvatoti anuppajjanassa abhāvato.
  Paccayasāmaggiyaṁ hi sati anuppajjane tassā vitathatā siyā.
  Aññadhammapaccayehīti aññassa phaladhammassa paccayehi. Aññadhammānuppattitoti
  tato aññassa phaladhammassa anuppajjanato. Na hi kadāci
  cakkhurūpālokamanasikārehi sotaviññāṇassa sambhavo atthi. Yadi siyā
  tassā sāmaggiyā aññathatā nāma siyā na cetaṁ atthīti anaññathatāti
  vuttaṁ. Paccayatoti paccayabhāvato. Paccayasamūhatoti etthāpi
  eseva nayo. Idappaccayāeva idappaccayatāti tāsaddena padaṁ
  vaḍḍhitaṁ na kiñci atthantaraṁ yathā devoeva devatāti.
  Idappaccayānaṁ vā samuho idappaccayatāti samuhatthaṁ tāsaddamāha yathā
  janānaṁ samuho janatāti. Nanu ca atthi idappaccayā jarāmaraṇanti
-------------------------------------------------
[page 221]
  Iti puṭṭhena satā ānanda atthītissa vacanīyaṁ kiṁpaccayā
  jarāmaraṇanti iti ce vadeyya jātipaccayā jarāmaraṇanti iccassa
  vacanīyanti 1- jātisaddapaccayasaddasamānādhikaraṇena kiṁsaddena idaṁsaddassa
  samānādhikaraṇatādassanato idappaccayasaddassa kammadhārayasamāso
  dissati. Na hettha imassa paccayā idappaccayāti jarāmaraṇassa
  tadaññassa 2- vā paccayato jarāmaraṇasambhavapucchā sambhavati viditābhāvato
  asambhavato ca. Jarāmaraṇassa pana paccayapucchā sambhavati.
  Paccayasaddena ca samānādhikaraṇatāya idaṁsaddassa imasmā paccayāti
  paccayapucchā yujjati. Sā ca samānādhikaraṇatā bāhiratthasamāsepi
  labbhati. Tato ca aññapadatthavacanicchābhāve kammadhārayasamāso
  labbhati. Sāmivacanasamāse pana samānādhikaraṇatā natthīti na kathañci
  kammadhārayasamāsasambhavoti. Nayidamevaṁ vacanicchantarabhāvato.
  Paṭiccasamuppādavacanicchā hesā idappaccayatā paṭiccasamuppādoti
  ettha atthi idappaccayā jarāmaraṇanti ettha pana jarāmaraṇassa
  paccayamattaparipucchā tasmā yathā idaṁsaddassa paṭiccasamuppādavisesanatā
  pucchitabbapaccayavisesanatā ca hoti tathā samāsavikappo ettha
  tattha ca kātabboti na samāsantaradassanaṁ sāmivacanasamāsabādhakaṁ.
  Kasmā panetthāpi kammadhārayasamāso na icchitoti. Hetuppabhavānaṁ
  hetu paṭiccasamuppādoti imassatthassa kammadhārayasamāse asambhavato

  *  *  *  *  *  *
  Footnote: 1. dī. Ma. 10/65. 2. Ma. aññassa.
-------------------------------------------------
[page 222]
  Imassa attano paccayānurūpassa anurūpo paccayo idappaccayoti
  imassa ca atthassa icchitattā.
      Yo panettha idaṁsaddena gahito attho so atthi idappaccayā
  jarāmaraṇanti ettha jarāmaraṇaggahaṇeneva gahitoti idaṁsaddo
  paṭiccasamuppannato abhassitvā aññāsambhavato paccaye avatiṭṭhati tasmā
  tattha kammadhārayasamāso. Ettha pana idaṁsaddassa tato
  pariccajanakāraṇaṁ natthīti sāmivacanasamāsoeva. Evampi na idappaccayoeva
  idappaccayabhāvo bhavituṁ yuttoti idappaccayatāya paṭiccasamuppādatānupapattīti.
  Nāyaṁ doso atthantarābhāvatoti vuttovāyamattho.
  Athavā pana hotu idappaccayabhāvo idappaccayatāti.
  Bhāvoti cettha avinā bhāviphalaṁ patihetuno satvaṁ. Tathāhi
  idappaccayasaddo jātiādīsu niruḷho. Tañca idappaccayasatvaṁ
  idappaccayato aññaṁ natthi. Yadi aññaṁ siyā taṁ avijjamānaṁ
  siyā. Na hi sato 1- aññaṁ vijjamānaṁ hoti. Atha satvaṁ sannāma
  yassa sato bhāvo taṁ asannāma siyā. Na hi taṁ satvaṁ sabhāvaṁ
  satvato aññattā tasmā sato bhāvo satvanti niddeso na
  yujjati. Na ca saṁsambandhena asaṁ sannāma hoti pageva
  asaṁsambandhena. Asati ca saditiggahaṇaṁ viparītaggāhoti na gahaṇato
  saṁsiddhi. Sadisakappanāyañca māṇavakassa sīhabhāvo viya na asato
  saṁsabhāvatā. Yasmā pana idappaccayabhāvo yathāvuttaṁ satvaṁ na

  *  *  *  *  *  *
  Footnote: 1. Ma. satā.
-------------------------------------------------
[page 223]
  Asatvaṁ. Nāpi yassa taṁ satvaṁ tadasaṁ tasmā idappaccayabhāvo
  idappaccayasarūpaṁ sabhāvantarehi vinivattabhāvadassanatthaṁ imassāyanti
  visesetvā idappaccayatāti vuttanti na idappaccayatāya paṭiccasamuppādabhāvā
  sambhavo 1-. Paṭicca samuppajjati etasmāti paṭiccasamuppādoti
  tassāpi hetuatthabhāvato jātiādipadānaṁ evameva hetubhāvavācakatāya
  hetuppadhānatā yojetabbā hetuppabhavānaṁ hetu paṭiccasamuppādoti
  katvā. Tathāhi dasabalasamannāgato bhikkhave tathāgato catūhi
  vesārajjehi samannāgato āsabhaṇṭhānaṁ 2- paṭijānāti parisāsu sīhanādaṁ
  nadati brahmacakkaṁ pavatteti imasmiṁ sati idaṁ hoti yāva
  evametassa kevalassa dukkhakkhandhassa nirodho hotīti 3- anena
  sīhanādasuttena pakāsitoeva attho 4-. Kiṁvādī panāyasmato satthā
  kimakkhāyīti puṭṭhena āyasmatā assajittherena
        ye dhammā hetuppabhavā tesaṁ hetuṁ tathāgato (āha)
        tesañca yo nirodho ca evaṁvādī mahāsamaṇoti 5-
  vutto. Tena viññāyati hetuppabhavānaṁ hetu paṭiccasamuppādoti.
  Sesamettha vattabbaṁ parato āvibhavissati.
      [109] Paṭiccāti tantaṁ kāraṇaṁ nissāya. Sammāti aviparītaṁ
  aniccato aniccassa uppādoti katvā. Niccato hi kāraṇato
  phalassa uppādo viparīto. Tenāha titthiya .pe. Nirapekkhoti.

  *  *  *  *  *  *
  Footnote: 1. Ma. paṭiccasamuppādabhāvāsambhavo. 2. Ma. āsabhaṁ ṭhānaṁ. 3. saṁ. nidāna. 16/25.
  4. pakāsito evamattho. 5. vi. mahāvagga. 4/76.
-------------------------------------------------
[page 224]
  Uppādo paññāyatīti evaṁ vuttasaṅkhatalakkhaṇato añño paccayato
  khaṇatoti ettha vuttapaccayalakkhaṇo eko ākāro uppādoti tesaṁ
  adhippāyo. Yaṁ sandhāya te jātiādīnaṁ hetavo jātiādayoti
  vadanti taṁ tesaṁ matimattaṁ nibbattilakkhaṇavinimuttassa tādisassa kassaci
  abhāvato. Tenāha taṁ na yujjatīti ādi. Gambhīranayāsambhavatoti
  gambhīrānaṁ nayānañca asambhavato. Saddabhedatoti saddavināsato
  saddāyogato. Suttaṁ natthi paṭiccasamuppādaṁ vo bhikkhave
  desessāmītiādīhi 1- suttapadehi uppādamattassa appakāsitattā.
  Ayameva hi attho heṭṭhā dassito idānipi dassiyati. Taṁ
  uppādamattaṁ. Viharāmi tasmiṁ paṭhamābhisambuddhakāleti adhippāyo.
  Viharāmīti vā kālavipallāsena vuttaṁ. Vihāsinti attho.
      Tatrāti tasmiṁ padesavihāre. Paccayākāradassanenāti yenākārena
  paccayadhammo paccayuppannassa paccayo hoti so paccayākāro
  paccayabhāvo tassa dassanena. Idha pana vedanānaṁ paccayabhāvo
  adhippeto. Tenāha micchādiṭṭhipaccayāpi vedayitantiādi.
  Vedanānaṁyeva hi paccayaṁ passantena vuttavihāro paṭiccasamuppādassa
  ekadesameva passato vihāroti katvā padesavihāro jāto.
  Anantanayasamantapaṭṭhānamanasikāro paṭhamābhisambuddhavihāro. Taṁ hi
  nippadesato paccayākāradassananti eke. Padesavihārasuttavirodho āpajjati

  *  *  *  *  *  *
  Footnote: 1. saṁ. nidāna. 16/2.
-------------------------------------------------
[page 225]
  Tassa vedanānaṁ paccayadhammamanasikāravibhāvanato. Loko samudeti
  etasmāti lokasamudayo avijjādiko paccayagaṇo na lokasamudayamattaṁ.
  Tenāha anulomapaṭiccasamuppādoti. Natthitāti sabbaso
  abhāvo naranvayavināso 1- ucchedoti attho. Natthitāsahacaraṇato pana
  ucchedadiṭṭhi natthitāti adhippetā. Paccayānuparamo paccayānaṁ
  avicchedo. Yathā hi atītahetupañcakasannissayena etarahi phalapañcakaṁ
  viya hetupañcakampi hoti evaṁ etarahi hetupañcakasannissayena āyatiṁ
  phalapañcakampi bhavissati. Tenāha paccayānuparame phalānuparamatoti.
  Taṁ gambhīrattaṁ uppādamatte natthi asabhāvadhammattā. Ekattanayādayo
  nayā sabhāvadhammesu labbhamānakā 2- uppādamatte kathañcipi na
  labbheyyunti āha nayacatukkaṁ uppādamatte natthīti.
      [110] Samāne kattarīti ekasmiṁyeva kattari uppajjanakiriyāya
  yo kattā tasmiṁyeva paccayanakiriyāya ca kattubhūteti attho. Yathā
  nhātvā bhuñjati bhutvā sayatīti. Pubbakāleti idañca tvāsaddantānaṁ
  padānaṁ yebhuyyena purimakālakiriyāya dīpanato vuttaṁ na idha
  paṭiccasaddassa purimakālatthattā. Evaṁ hi cakkhuṁ paṭiccāti
  nidassanavacanaṁ nidassitabbena saṁsandeyya. Athavā kāmañcettha ubhinnaṁ
  kiriyānaṁ samakālatā uppajjanakiriyāya pubbe paccayanakiriyāya
  asambhavato tathāpi phalakiriyāya hetukiriyā purimakālā 3- viya voharituṁ
  yuttā. Evamettha hetuphalavavaṭṭhānaṁ supākaṭaṁ hotīti upacārasiddhaṁ

  *  *  *  *  *  *
  Footnote: 1. niranvayavināsoti maññe. 2. labbhamānato. 3. Ma. purimakālo viYu.
-------------------------------------------------
[page 226]
  Purimakālaṁ gahetvā vuttaṁ pubbakāleti. Atthasiddhikaroti
  vākyatthapaṭiviññattikaro. Paṭiccasamuppādoti hi ettha vākyatthāvabodho
  idha atthasiddhīti adhippeto. Payujjamāno paṭiccasaddo uppādasaddena
  vuccamānassa samānassa kattu abhāvatoti padaṁ ānetvā
  yojetabbaṁ. Ayañhettha attho cakkhuñca paṭicca rūpe ca uppajjati
  cakkhuviññāṇantiādīsu paccayanakiriyāya uppajjanakiriyāya ca viññāṇameva
  kattāti samānakattukatā labbhati. Paṭiccasamuppādoti ettha pana
  uppādasaddassa bhāvasādhanatā 1- kiriyāva vuttāti samānakattulakkhaṇo
  saddappayogo na sambhavatīti. Tenāha saddabhedaṁ gacchatīti.
  Apasaddappayogo hotīti attho. Na cettha parāparayogo 2- appatvā
  nadiṁ pabbato atikkamma pabbataṁ nadītiādīsu viya nāpi
  lakkhaṇahetuādippayogo sīhaṁ disvā bhayaṁ hoti ghataṁ pivitvā balaṁ jāyate
  dhanti katvā daṇḍo patitotiādīsu viya. Nevettha saddabhedo.
  Na hi hatthatale āmalakaṁ viya sabbañeyyaṁ paccakkhaṁ katvā ṭhitānaṁ
  mahesīnaṁ vacane akkharacintakānaṁ vippalāpo avasaraṁ labbhati. Labhatu
  vākyatthena saddasiddhito nhātvā gamanaṁ bhutvā sayanantiādīsu
  viyāti. Evampi na ca kiñci atthaṁ sādheti. Yadipi paccekaṁ padattho
  labbhati vākyattho pana na yujjati tasmā dasadāḷimādivākyāni
  viya asambandhatthatāya niratthakaṁ hotīti adhippāyo. Nāmapade
  vutte appayuttānipi atthi hoti vijjatīti evarūpāni kiriyāpadāni

  *  *  *  *  *  *
  Footnote: 1. Ma. bhāvasādhanatāYu. 2. Ma. parāvarayogo.
-------------------------------------------------
[page 227]
  Ānetvā sambandhitabbānīti ñāyaṁ sandhāyāha hotisaddena saddhiṁ
  yojayissāmāti.
      Imesūti yathāvuttesu desanāpaṭiññāpucchānigamanavasena vuttesu
  paṭiccasamuppādapadesu. Nidassanamattañcetaṁ. Aññesupi
  paṭiccasamuppādameva sādhukaṁ yoniso manasikaroti. Yadidaṁ idappaccayatā
  paṭiccasamuppādo. Gambhīro cāyaṁ ānanda paṭiccasamuppādoti
  evamādīsupi ekenapi saddhiṁ hotisaddo sambandhaṁ na gacchati yogaṁ na
  gacchati tathā sambandhavasena avuttattā. Na ca uppādo hotīti
  idaṁ asabhāvadhammattā uppādassa nibbattilakkhaṇāyogaṁ sandhāya
  vuttaṁ. Yathā hi vināsassa vināso natthi evaṁ uppādassa vināso
  viya uppādopi natthi. Yadi siyā yena uppādena uppādo
  uppādavā sopi uppādavāti anavaṭṭhānameva āpajjeyyāti
  vuttovāyamattho. Tenāha sace heyyātiādi. Yadi evaṁ kathaṁ samudayo
  hotīti. Nāyaṁ doso nibbattiyā anadhippetattā. Evaṁ dukkhakkhandhassa
  samudayo pātubhāvo sambhavatīti ayaṁ hettha attho. Idha
  pana paṭiccasamuppādo hotīti tassa atthibhāvacodanāti katvā hoti
  jāyatīti nibbatticodanā katā siyāti adhippāyena vuttaṁ na uppādo
  hotīti. Imesaṁ saṅkhārādīnaṁ paccayā idappaccayā avijjādayo tesaṁ
  bhāvo idappaccayatā. Ko pana so bhāvoti āha bhāvo ca
  nāmātiādi. Tassattho yenākārena avijjādayo
-------------------------------------------------
[page 228]
  Saṅkhārādipātubhāvahetū honti tasmiṁ avijjādīnaṁ pavattiākāravisese
  saṅkhāravisese 1- paṭiccasamuppādoti ayaṁ samaññāti. Tesaṁ vādīnaṁ. Taṁ
  maññanaṁ. Hetuvacanatoti hetubhāvavacanato.
      [111] Etthāti paṭiccasamuppādapade. Samuppādapadhānavacanaviññeyyo
  sasattiko hetu paṭiccasamuppādoti aviparītaṁ atthaṁ ajānantānaṁ
  aññattha samuppādasaddassa bhāvasādhanassa dassanato tathā
  idhāpi byañjanacchāyāya uppādoyevāyaṁ vutto na hetūti yā saññā
  uppajjati sā imassa paṭiccasamuppādapadassa evaṁ idāni
  vuccamānākārena atthaṁ gahetvā vūpasametabbā vinodetabbā.
      Dvedhāti gāthāya ayaṁ saṅkhepattho yasmā attano
  paccayavasena pavatte paccayuppannadhammasamuhe paccetabbato paṭicco ca
  so saha uppajjanato samuppādo ca paṭicca vā kāraṇasāmaggiṁ
  apaccakkhāya saha uppajjanatoevāti ca evaṁ dvedhā
  paṭiccasamuppādoti idaṁ vacanaṁ icchitabbaṁ tasmā tassa paccayadhammopi
  phalupacārena paṭiccasamuppādo icceva vuttoti.
      Paccayatāyāti paccayasamuhato. Pavattoti nibbatto.
  Dhammasamūhoti paccayuppannadhammapuñjo. Paṭiyamānoti ñāṇagatiyā pecca
  abhimukhaṁ upeyyamāno 2- abhisamiyamānoti attho. Hitāya sukhāya cāti
  lokuttarahitāya ceva lokuttarasukhāya ca. Saha uppajjati ekekassa
  kadācipi uppattiyā abhāvato. Sammā uppajjati ahetuto

  *  *  *  *  *  *
  Footnote: 1. Ma. vikāre. 2. Ma. patīyamānoti ñāṇagatiyā abhimukhaṁ upeyamāno.
-------------------------------------------------
[page 229]
  Visamahetuto ca anuppajjanato.
      [112] Saha uppajjatīti ekajjhaṁ uppajjati antamaso aṭṭhannaṁ
  dhammānaṁ uppajjanato. Na paccakkhāyāti appaṭikkhipitvā attano
  paccayabhūtadhammasamudāyena kenaci na vināti attho. Tassāti yvāyaṁ
  paṭiccasamuppādoti vutto paccayuppannadhammasamuho tassa ayaṁ
  avijjādiko hetusamuho. Tappaccayattāti etena paṭiccasamuppādapaccayena
  paṭiccasamuppādasamaññāti dasseti. Tenāha yathā
  loketiādi. Yathā hi loke pittaṁ madhilaṁ 1- surā dadhi tipusaṁ jaro
  semho guḷo āyu ghatanti ca paccayo phalavohārena vuccati evaṁ
  phalupacārena paṭiccasamuppādo vuttoti veditabbo.
      Paṭiccasaddena paṭisaddo abhimukhaṭṭho iccasaddo gammaṭṭhoti
  dassento āha paṭimukhamitoti. Kassa pana paṭimukhaṁ kena vā
  ito ko vā itoti codanattaye pacchimaṁ vissajjento hetusamūhoti
  āha. Tasmiṁ hi vissaṭṭhe hetusamuho nāma paccayasāmaggīti tattha
  aññamaññassa paṭimukhaṁ aññamaññeneva ca itoti vissaṭṭhovāyamattho
  hotīti. Sahiteti samudite avinibbhutte. Soti hetusamuho. Samuppādo
  iti vuttoti yojanā.
      Pātubhāvāyāti uppādāya. Kāmaṁ pāliyaṁ avijjāpaccayā
  saṅkhārāti avijjāva paccayabhāvena vuttā tathāpi na avijjā ekāva
  paccayo hoti athakho sahajātadhammavatthuārammaṇādayo

  *  *  *  *  *  *
  Footnote: 1. Ma. mathitaṁ.
-------------------------------------------------
[page 230]
  Yonisomanasikārādayo taṇhūpādānādayo ca dhammā yathārahaṁ saṅkhāruppādane
  avijjāya sahakārikāraṇaṁ hontiyeva. Evaṁ saṅkhārādayopi
  viññāṇādīnanti āha avijjādaekekahetusīsena niddiṭṭho hetusamūhoti.
  Sādhāraṇaphalanipphādakaṭṭhenāti taṁsamuhapariyāpannānaṁ hetudhammānaṁ
  sādhāraṇassa phalassa nibbattakabhāvena. Avekallaṭṭhenāti anūnabhāvena.
  Tasmiṁ hi hetusamuhe ekaccāsādhāraṇañcetaṁ phalaṁ ekacceheva ca
  nibbattetabbaṁ siyā. Sabbesaṁ tesaṁ paccayadhammānaṁ aññamaññāpekkhā
  natthīti paṭimukhagamanābhāvato paṭiccattho na paripūreyyāti.
  Sāmaggīaṅgānanti paccayasāmaggiyā aṅgabhūtānaṁ samuhīnanti attho.
  Niddhāraṇe cetaṁ sāmivacanaṁ. Phaladhammānaṁ sahitatā nāma visuṁ abhāvo
  na hetudhammānaṁ viya aññamaññāpekkhāti āha aññamaññaṁ
  avinibbhogavuttidhammeti. Avinibbhogaggahaṇañcettha rūpadhammānampi
  saṅgaṇhanatthaṁ. Aññathā sampayuttadhammeti vucceyya.
      Paccayatāti ayaṁ avijjādiko paccayasamuho 1-. Aññoññanti
  aññamaññaṁ. Paṭiccāti nissāya sahakārikāraṇaṁ laddhā. Samanti
  avisamaṁ avekallena. Sahāti ekajjhaṁ. Dhammeti attano
  paccayuppannadhamme. Yasmā uppādeti tatopi tasmāpi. Evaṁ
  paṭiccasamuppādoti muninā bhagavatā bhāsitāti yojanā. Na apaṭicca
  paṭiccevāti avadhāraṇatthaṁ dassento gāthāyaṁ evakāro luttaniddiṭṭhoti
  dasseti. Ekekadesanti phalasamudāyassa ekadesekadesaṁ bhāgasoti

  *  *  *  *  *  *
  Footnote: 1. Ma. sabbattha paccayasamūho.
-------------------------------------------------
[page 231]
  Attho. Pubbāparabhāvenāti paṭipāṭiyā. Sabbametaṁ
  rūpārūpakalāpuppādanaṁ sandhāya vuttaṁ. Atthānusāravohārakusalenāti
  paramatthadhammānugatavohāranipuṇena.
      [113] Purimena padenāti yojanā. Sassatādīnanti
  sassatabhāvādīnaṁ sassatavādādīnaṁ vā. Sassatasahacaritā hi vādāpi
  sassatādayoti vuccanti yathā dukkhadesanā dukkhanti. Ucchedādīti etthāpi
  eseva nayo. Vighāto vināso pahānanti attho. Ñāyoti
  antadvayavirahitā majjhimā paṭipatti.
      Pavattidhammānanti pavattibhūtānaṁ dhammānaṁ kilesavaṭṭādīnanti
  attho. Sassato attā ca loko cātiādinayappavatto
  sassatavādo. Natthi hetu natthi paccayo sattānaṁ
  saṅkilesāyātiādinayappavatto ahetuvādo. Pakatiaṇukālādivasena loko
  pavattatīti evampavatto visamahetuvādo. Issarapurisapajāpativādā
  vasavattivādā. Ahetuvādaggahaṇeneva cettha sabhāvaniyatiyadicchāvādānampi
  saṅgaho daṭṭhabbo. Keci pana cakkhueva cakkhussa kāraṇanti
  evamādiko visamahetuvādo. Issarādivādo ahetuvādantogadho.
  Sabhāveneva dhammā pavattantīti vādo vasavattivādoti vadanti. Kiṁ hi
  paccayasāmaggiyā payojananti adhippāyo. Samuppādapadena paridīpito
  hotīti yojanā. Paridīpanassa pana aviparītakāraṇaṁ dassetuṁ paccayasāmaggiyaṁ
  dhammānaṁ uppattitoti vuttaṁ. Vihatāti abbhāhatā.
-------------------------------------------------
[page 232]
  Purimapurimapaccayavasenāti iminā avicchedavasena pavattamānaṁ ucchedadiṭṭhinivattakaṁ
  hetuphalappabandhaṁ dasseti. Tenāha kuto ucchedoti.
  Ucchedabhāvakathaneneva 1- cettha ucchedavādassāpi abhāvaṁ dassetīti
  daṭṭhabbaṁ. Tassā tassā paccayasāmaggiyāti tasmiṁ tasmiṁ hetupaccayasamavāye.
  Santatiṁ avicchinditvāti hetuphalappabandhasaṅkhātassa santānassa
  avicchindanena. Tesaṁ tesaṁ paccayuppannadhammānaṁ sambhavato uppajjanato
  sassatucchedasaṅkhātaṁ antadvayaṁ anupagamma yathāsakaṁ paccayehi
  anurūpaphaluppatti idha majjhimāpaṭipadāti 2- adhippetā. Kammavaṭṭassa
  vipākavaṭṭassa ca bhinnasabhāvattā bhinnakālattā ca so karoti so
  paṭisaṁvedetīti vādappahānaṁ. Kusalākusalakkhandhappavattiyaṁ hi kārakavohāro
  vipākakkhandhappavattiyaṁ vedakavohāroti. Yasmiṁ santāne kammaṁ nibbattaṁ
  tattheva tassa phalassa nibbattanato añño karoti añño paṭisaṁvedetīti
  vādappahānaṁ. Na hi katassa vināso akatassa vā abbhāgamo
  atthi. Itthīpurisāti vohārena janapadanirutti. Tattha yasmā paṇḍitāpi
  loke pañcakkhandhe ānetu nāmarūpaṁ āgacchatūti avatvā itthī
  purisotveva voharanti tasmā itthīevāyaṁ purisoevāyanti
  apariññātavatthukānaṁ hoti abhiniveso. Viddasuno pana paṭiccasamuppādaṁ
  jānantassa tathā tathā pavattamāne dhamme upādāya paññattimattato tattha
  paramatthato na abhinivesoti āha janapadaniruttiyā anabhinivesoti.
  Samaññāyāti lokasamaññāya. Anatidhāvananti anatikkamanaṁ.

  *  *  *  *  *  *
  Footnote: 1. Ma. ucchedābhāvakathaneneva. 2. Ma. majjhimapaṭipadāti. evamuparipi.
-------------------------------------------------
[page 233]
      Sattoti hi vutte ko ettha satto kiṁ rūpaṁ udāhu
  vedanādayoti vibhāgaṁ akatvā lokasamaññāvaseneva lokiyehi viya lokiyo
  attho samaññaṁ avilaṅghantena voharitabbo. Aparo nayo.
  Paccetumarahatīti paṭicco. Yo hi naṁ pacceti abhisameti tassa accantameva
  dukkhavūpasamāya saṁvattati. Sammā saha ca uppādetīti samuppādo.
  Paccayadhammo hi attano phalaṁ uppādento sampuṇṇameva
  uppādeti na vikalaṁ. Ye ca dhamme uppādeti te sabbe saheva
  uppādeti na ekekaṁ. Iti paṭicco ca so samuppādo cāti
  paṭiccasamuppādo. Athavā paṭicca paṭimukhaṁ itvā kāraṇasāmaggiṁ
  appaṭikkhipitvā sahite uppādetīti paṭiccasamuppādo. Paṭimukhagamanañca
  paccayassa kāraṇasāmaggiyā aṅgabhāvena phalassa uppādanameva.
  Appaṭikkhipitvāti ca na vinā tāya kāraṇasāmaggiyā aṅgabhāvaṁ
  agantvā sayameva na uppādetīti attho. Etena kāraṇabahutā
  dassitā. Sahiteti iminā paccayuppannadhammabahutā. Ubhayenāpi
  ekaṁ na ekatotiādinā parato vuccamāno sāsananayo dīpito hoti.
  Athavā paṭicca paccetabbaṁ paccayaṁ paṭigantvā na vinā tena
  sambandhassa uppādo paṭiccasamuppādo. Paṭiccasamuppādoti cettha
  samuppādapadhānavacanaviññeyyo sasattiko hetūti veditabbo.
      Tattha paṭiccāti vutte kiṁ paṭiccāti vattabbanti āha
  paccetabbanti. So ca paccayadhammoti katvā vuttaṁ paccayanti. Idāni
-------------------------------------------------
[page 234]
  Paṭiccasaddassa atthamāha paṭigantvāti. Kāraṇassa sabhāvena
  tappaṭilābhagatiyā patvā. Kathaṁ. Na vinā tena satieva tasmiṁ
  tassa ca [1]- uppādatoeva na aññathā. Asati nirodhato cāti ayaṁ
  paccayaṭṭhiti paṭiccasaddassa attho. Tenāyaṁ paṭiccasaddo yathā
  imasmiṁ sati imassa uppādāti ete saddā bhummanissakkavacanajotaniyena
  idaṁsaddavacanīyassa hetumato hetuāyattabhāvena bhāvuppāduttarakiriyāpekkhena
  yā yassa 2- tadāyattatā tāya samatthatāya hetuṁ
  vadanti evaṁ gantvā saddantaravacanīyena taṁviññeyyasseva
  paccayanakiriyākattuhetumato hetupaccayena hetuāyattabhāvena
  samuppāduttarakiriyāpekkhena yā yassa 2- tadāyattatā tāya samatthatāya
  hetumāha. Evañca katvā avijjā paṭicca saṅkhārā paṭiccasamuppannātiādi
  saṅkhārapiṭake vuttaṁ. Samatthatā cettha nidānādibhāvo. So ca
  tadavinā bhāviphalaṁ pati satvameva. Sambandhassāti ca saṁyojanānurūpatāvasena
  jātiādinā sambandhassa jarāmaraṇādipaccayuppannassa. Uppādoti
  uppajjanaṁ. Yadi evaṁ kathaṁ paṭiccasaddappayogo nanu samānakattukānaṁ
  pubbakāle īdiso saddappayogoti bhutvā gacchati kasitvā
  vappatītiādīsu 3-. Saccametaṁ. Tampana yebhuyyavasena daṭṭhabbaṁ
  samānāparakāle asamānakattuke ca dassanato. Samānakāle tāva
          andhakāraṁ nihantvāna uditāyaṁ divākaro
          vaṇṇapaññāvabhāseti obhāsetvā samuggatoti

  *  *  *  *  *  *
  Footnote: 1. Ma. phalassa. 2-2. Ma. yāyassa 3. Ma. vapatīti.
-------------------------------------------------
[page 235]
  Udāharaṇaṁ. Keci pana mukhaṁ byāpādāya 1- sayati akkhīni parivattetvā
  sayatīti udāharanti. Apare nisajja adhite ṭhatvā kathetīti.
      Tattha byāpādanaparivattanuttarakālāva nāpādupasamalakkhaṇā sayanakiriyā
  na lakkhiyati 2-. Nisajja adhite ṭhatvā kathetīti ca samānakālatāyapi
  ajjhenakathanehi pubbepi nisajjaṭṭhānāni hontīti sakkā pubbuttarakālatā
  sambhāvetuṁ tasmā purimāniyeva udāharaṇāni yuttāni.
  Udayasamakālameva hi tannivattaniyanivattananti. Aparakāle dvāraṁ
  āvaritvā pavisati āvaritvā nikkhamatīti. Keci pana thakacca 3- patito
  daṇḍoti udāharanti. Abhighātabhūtasahajātāya pana abhighātajasaddassa
  samānakālatā ettha labbhati tasmā idhāpi purimāniyeva udāharaṇāni
  yuttāni. Purimatāvacanicchāvaseneva pana lakkhaṇahetukiriyānaṁ
  lakkhaṇahetubhāvavacanicchāti lakkhaṇabhāvato purimakālo icceva nihantvānāti
  saddasiddhi icchitā. Evañca paccayanakiriyā samuppajjanakiriyāya
  purimikāvāti paṭiccasaddasiddhi. Tattha yuttaṁ paccakkhato kattu
  dassanato idha pana tadabhāvato na yuttanti ce. Nāyaṁ doso.
  Idhāpi anumānato siddho. Jarāmaraṇādiko kattā attheva ñatvā
  kiriyatovayanti evamādippayogadassanato avassaṁ anumiyamānena kattunā
  īdiso saddappayogo icchitabbo. Asamāne pana kattari pisācaṁ
  disvā bhayaṁ hoti paññāya cassa disvā āsavā parikkhīṇā hontīti
  evamādi veditabbaṁ. Yathā ca tattha pisācadassanādi purisabyāpāro

  *  *  *  *  *  *
  Footnote: 1. Ma. byādāYu. 2. Ma. byādānaparivattanuttarakālabhāvisayanadassanakiriyāpekkhā
  pubbuttarakālatā atthi sā ca bhedānupalakkhaṇā kehici na lakkhīyati.
  3. dhakkaccāti maññe.
-------------------------------------------------
[page 236]
  Evamidhāpi paccayanaṁ paccayabyāpāro attano phaluppādanaṁ. Tañca
  satvasamuppādovāti paccaye sati paccayassa uppādāti paccayanassa
  samuppādahetutāya gamako samānassa kattu abhāvepi paṭiccasaddo siddhoti
  veditabbo. Yadi paṭicca sambandhassa uppādo paṭiccasamuppādo.
  Kathaṁ paccayo paṭiccasamuppādoti. Heṭṭhā vicāritovāyamattho.
      Apica yoyaṁ samuppādasaddavibhāvitānaṁ paccayuppannānaṁ
  paṭiccasaddavibhāvito sasattiko hetu adhippeto tassa samuppādābhimukhatāya
  padhānavacanaviññeyyasabhāvattā tathā vuttoti. Kimpana kāraṇaṁ
  samuppādappadhānena vacanena samuppādassa hetu veditabbo na pana
  sahetuko samuppādoevāti. Vuccate. Diṭṭhassa dukkhassa yo
  paccayo paccayaniddesena tassa vibhāvitattā. Kathaṁ. Yathāha.
  Idha bhikkhave bhikkhu parivīmaṁsamāno parivīmaṁsati yaṁ kho idaṁ anekavidhaṁ
  nānappakāraṁ dukkhaṁ loke uppajjati jarāmaraṇaṁ idaṁ nukho dukkhaṁ
  kinidānaṁ kiṁsamudayaṁ kiṁjātikaṁ kiṁpabhavaṁ kismiṁ nukho sati jarāmaraṇaṁ hoti
  kismiṁ asati jarāmaraṇaṁ na hotīti so parivīmaṁsamāno evaṁ pajānāti
  yaṁ kho idaṁ .pe. Idaṁ kho dukkhaṁ jātinidānamiccādinā 1- diṭṭhassa
  dukkhassa nidānaṁ parivīmaṁsasutte vuttaṁ. Taṁ pajānanañca nidānampi
  viññātabbanti. Yathā cāha. Pubbe me bhikkhave sambodhā
  anabhisambuddhassa bodhisattasseva sato etadahosi kicchaṁ vatāyaṁ loko

  *  *  *  *  *  *
  Footnote: 1. saṁ. nidāna. 16/97.
-------------------------------------------------
[page 237]
  Āpanno jāyati ca jiyyati ca miyyati ca cavati ca upapajjati ca atha
  ca panimassa dukkhassa nissaraṇaṁ nappajānāti jarāmaraṇassa. Kudāssu
  nāmimassa dukkhassa nissaraṇaṁ paññāyissati jarāmaraṇassāti .pe. Tassa
  me bhikkhave yonisomanasikārā ahu paññāya abhisamayo khātiyā kho
  sati jarāmaraṇaṁ hoti jātipaccayā jarāmaraṇantiādinā 1- diṭṭhassa
  dukkhassa paccayavīmaṁsābhisamayā vuttā. Paccayo hi ñātabbo.
  Tadabhisamayāyattañca dukkhanissaraṇaṁ pajānananti yo ca ñātabbo so
  pavedetabboti paṭiccasamuppādasaddoyaṁ yadidaṁ samuppādasaddavibhāvitaṁ
  diṭṭhaṁ dukkhaṁ taṁ paccayaṁ paṭicceva na aññathāti evaṁ paccayavibhāvanatthaṁ
  vuccati. Bhavati hi ñātuṁ pavedetuñca icchitabhāvena
  padhānassāpi kenaci visesena ñātabbatāya appadhānabhāvena niddeso.
  Yathā ko sotāpanno yassa tīṇi saṁyojanāni pahīnāni ko devadatto
  yassa uccatarāni gehānīti evamidhāpi paccayapaccayanapavedanaṭṭhena
  niddese sattivisesena attano phalena paccaniyatāñātabbatābhāvena
  paṭiccāti pariyāyena paccayo vutto. Yo cāyaṁ avijjāpaccayā
  saṅkhārātiādiko niddeso so ca sakalassa dukkhakkhandhassa mūlato
  paṭṭhāya paccayānaṁ pavedanāya niddiṭṭhoti pariyosānepi evametassa
  kevalassa dukkhakkhandhassa samudayo hotīti evaṁsaddena samugghātaṁ dukkhaṁ
  dassetvā tassa yathāvutte paccaye taṁsamudayābhimukhe katvā nigamitā

  *  *  *  *  *  *
  Footnote: 1. saṁ. nidāna. 16/126.
-------------------------------------------------
[page 238]
  Paccayā. Paṭipadāsuttepi avijjāpaccayā .pe. Samudayo hotīti
  vatvā ayaṁ vuccati bhikkhave micchāpaṭipadāti vuttaṁ. Na ca
  paṭiccasamuppannabhāvena gahitaṁ dukkhaṁ micchāpaṭipadaṁ athakho dukkhasamudayabhūtā
  paccayāti. Yathā ca pañcaṅgiko sammāsamādhi pañcañāṇiko
  sammāsamādhīti aṅgañāṇapaṭivedanatthattā desanāya sammāsamādhipadhānehi
  saddehi aṅgañāṇapaṭivedanaṁ kataṁ evamidhāpi samuppādapadhānena saddena
  paccayapaṭivedanaṁ katanti veditabbaṁ.
      Yā panāyaṁ tantīti sambandho. Nikkhittāti ṭhapitā desitāti
  attho. Yathādhippetassa atthassa tananato tanti gantho. Kiṁvādī
  bhante sammāsambuddhoti pucchitena vibhajjavādī mahārājāti
  moggallīputtatissattherena vuttattā sammāsambuddhasāvakā vibhajjavādino.
  Te hi satthārā venayikādibhāvaṁ vibhajja vuttaṁ anuvadanti somanassādīnaṁ
  cīvarādīnañca sevitabbāsevitabbabhāvaṁ. Sassatucchedavāde vā vibhajja
  vadanti sassato attā ca loko cātiādīnaṁ ṭhapanīyānaṁ ṭhapanato
  rāgādikkhayassa sassatassa rāgādikāyaduccaritādiucchedassa ca vacanato
  na pana ekaṁsabyākaraṇīyādike tayo pañhe apanetvā vibhajja
  byākaraṇīyameva vadantīti. Vibhajjavādīnaṁ maṇḍalaṁ samuho vibhajjavādimaṇḍalaṁ.
  Vibhajjavādino vā bhagavato parisā vibhajjavādimaṇḍalantipi
  vadanti. Vibhajja vā sassatucchede ubho ante anupagamma
  majjhimāpaṭipadābhūtassa paṭiccasamuppādassa desanato bhagavā tadanuvādato
-------------------------------------------------
[page 239]
  Tassa sāvakā ca vibhajjavādinoti. Sesaṁ purimasadisaṁ.
      [114] Otaritvāti ogāhetvā vibhajjavādī hutvāti attho.
  Na hi sayaṁ avibhajjavādī samāno vibhajjavādīnaṁ antare ṭhānamattena
  vibhajjavādimaṇḍalaṁ otiṇṇo nāma hoti. Ācariyehi
  avuttaviparītatthadīpanena tena abbhācikkhantena. Avijjā
  puññāneñjābhisaṅkhārānampi hetu paccayo hotīti vadanto kathāvatthumhi
  paṭikkhitte puggalavādādike ca vadanto sakasamayaṁ vokkamati nāma tathā
  avokkamantena. Parasamayaṁ dosāropanabyāpāravirahena anārūhantena 1-.
  Idampi suttaṁ gahetabbanti parasamayaṁ asampiṇḍentenāti keci vadanti.
  Tathāhaṁ bhagavatā dhammaṁ desitaṁ ājānāmi yathā tadevidaṁ viññāṇaṁ
  sandhāvati saṁsarati anaññantiādīni vadanto suttaṁ paṭibāhati nāma
  tathā apaṭibāhantena. Tathāhaṁ bhagavatā dhammaṁ desitaṁ ājānāmi
  yathā yeme antarāyikā dhammā vuttā bhagavatā te paṭisevato nālaṁ
  antarāyāya supinante kato vītikkamo āpattikaro hotīti ca
  evamādiṁ vadanto vinayaṁ paṭilometi nāma tabbipariyāyena taṁ anulomentena.
  Paṭilomento hi kammantaraṁ bhindanto dhammatañca vilomento
  kuto kilesavinayaṁ anulometi. Sutte vutte cattāro mahāpadese
  aṭṭhakathāyañca vutte suttasuttānulomāacariyavādāttanomatimahāpadese
  olokentena. Tadolokanena hi sutte vinaye ca santiṭṭhati
  nātidhāvati. Dhammanti paṭiccasamuppādapāliṁ. Atthanti tadatthaṁ. Hetu

  *  *  *  *  *  *
  Footnote: 1. Ma. anāyūhantena.
-------------------------------------------------
[page 240]
  Hetuphalāni vā. Ayamettha hetudhammo idamettha hetuphalaṁ atthoti.
  Dhammanti vā dhammataṁ. Yathā eke uppādā vā tathāgatānaṁ
  anuppādā vā tathāgatānaṁ ṭhitāva sā dhātūti 1- suttapadassa atthaṁ
  micchā gāhentā nicco paṭiccasamuppādoti paccayākāradhammaṁ micchā
  dīpenti evaṁ adīpetvā heṭṭhā vuttanayeneva attano phalaṁ pati
  kāraṇassa vavaṭṭhitasabhāvaṁ dīpentena. Yathā ca eke anirodhaṁ
  anuppādantiādinā paṭiccasamuppādassa atthaṁ micchā gāhenti evaṁ
  gāhe akatvā vuttanayeneva aviparītaṁ atthaṁ gāhentena 2-. Dukkhādīsu
  aññāṇaṁ avijjāti vuttamatthaṁ parivattetvā puna pubbante
  aññāṇantiādīhi aparehipi pariyāyehi niddisantena saṅkhārā iminā
  pariyāyena bhavoti vuccanti taṇhā iminā pariyāyena
  upādānantiādinā niddisantenāti ca vadanti. Pakatiyāti yathāvuttavidhānaṁ
  anāmasitvā kevalameva.
      Saccanti catusaccaṁ. Sattoti sattasuññatāti vadanti.
  Sattasuññesu pana saṅkhāresu sattavohāro sattatthakiccasiddhi ca.
  Paccayākārameva cāti paccayākāroeva ca. Makāro padasandhikaro.
  Paccayadhammānaṁ attanoyeva phalassa paccayabhāvo paṭiccasamuppādoti attho.
      Tasmāti vuttanayena atthavaṇṇanāya kātabbattā dukkarattā ca.
  Patiṭṭhaṁ nādhigacchāmīti yattha ṭhitassa vaṇṇanā sukarā hoti tassā

  *  *  *  *  *  *
  Footnote: 1. saṁ. nidāna. 16/30. 2. saṅgāhentena.
-------------------------------------------------
[page 241]
  Patiṭṭhābhūtaṁ taṁ nayaṁ attanoyeva ñāṇabalena nādhigacchāmīti attho.
  Nissayampana ācikkhanto sāsanaṁ panidantiādimāha. Idha sāsananti
  pālidhammamāha paṭiccasamuppādameva vā. So hi
  anulomapaṭilomādinānādesanānayapaṭimaṇḍito abbocchinno ajjāpi
  pavattatītinissayo hoti. Tadaṭṭhakathāsaṅkhāto ca pubbācariyamaggo. Taṁ
  suṇātha samāhitāti ādarajanane ussāhane ca kimpayojananti ce.
  Taṁ dassento āha vuttañhetanti ādi.
      Aṭṭhiṁkatvāti atthaṁ katvā. Yathā vā na nassati evaṁ
  aṭṭhigataṁ viya karonto aṭṭhiṁkatvā. Pubbakālato aparakāle bhavaṁ
  pubbāpariyaṁ. Visesanti paṭhamārambhato pabhūti khaṇe khaṇe ñāṇavisesaṁ
  kilesakkhayavisesañca labhatīti attho.
      [115] Desanābhedatoti desanāvisesato. Atthato
  lakkhaṇādito ekavidhādito ca atthalakkhaṇekavidhādito. Aṅgānañca
  vavaṭṭhānāti avijjādīnaṁ dvādasannaṁ aṅgānaṁ vavaṭṭhānadassanato.
  Kammavipākakilesavaṭṭānaṁ mūlakāraṇattā ādito vuttattā ca avijjā
  paṭiccasamuppādassa mūlaṁ. Tattha valliyā mūle diṭṭhe tato pabhūti
  valliharaṇaṁ viya [1]- paṭiccasamuppādadesanāti upamāsaṁsandanā kātabbā 2-
  na hi bhagavato idameva diṭṭhaṁ idaṁ adiṭṭhanti vibhajanīyaṁ atthi sabbassa
  diṭṭhattā. Mūlato pabhūti pana valliharaṇaṁ viya mūlato pabhūti
  paṭiccasamuppādadesanā katāti idamettha sāmaññaṁ adhippetaṁ.

  *  *  *  *  *  *
  Footnote: 1. Ma. paṭiccasamuppādassa mūle diṭṭhe tato pabhūti. 2. Ma. na kātabbā.
-------------------------------------------------
[page 242]
  Bodhaneyyajjhāsayavasena vā bodhetabbabhāvena mūlādidassanasāmaññaṁ
  yojetabbaṁ. Tassāti sakho so bhikkhave kumāro vuḍḍhimanvāya indriyānaṁ
  paripākamanvāya pañcahi kāmaguṇehi samappito .pe. Rajanīyehi so
  cakkhunā rūpaṁ disvā piyarūpe rūpe sārajjati appiyarūpe rūpe byāpajjati
  anupaṭṭhitakāyasati ca viharati parittacetaso evañca 1- cetovimuttiṁ
  paññāvimuttiṁ yathābhūtaṁ nappajānāti yatthassa te pāpakā akusalā
  dhammā aparisesā nirujjhanti so evaṁ anurodhavirodhasamāpanno
  yaṁkiñci vedanaṁ vedeti sukhaṁ vā dukkhaṁ vā adukkhamasukhaṁ vā so taṁ
  vedanaṁ abhinandati abhivadati ajjhosāya tiṭṭhatīti 2- evaṁ vuttassa.
  Evaṁ sotadvārādīsupi.
      Tattha abhinandatoti sappītikataṇhāya abhimukhabhāvena nandato.
  Abhivadatoti aho sukhaṁ aho sukhanti vacībhedakaraṇappavattāya
  balavataṇhāya ahaṁ mamāti abhivadato. Tato balavatiyā mocetuṁ
  asakkuṇeyyatāya ajjhosāya tiṭṭhato. Tatopi balavatī pana
  upādānabhūtā taṇhā nandi. Ettha ca abhinandanādinā taṇhā vuttā.
  Nandivacanena tappaccayaṁ upādānaṁ. Catubbidhampi nanditātadavippayogatāhi
  taṇhādiṭṭhābhinandanabhāvehi cāti veditabbaṁ.
      [116] Jātipaccayā jarāmaraṇantiādikañca tattheva
  mahātaṇhāsaṅkhayasutte vuttaṁ. Vipākavaṭṭabhūte paṭisandhippavattaphassādike

  *  *  *  *  *  *
  Footnote: 1. Ma. tañca. 2. Ma. mū. 12/466.
-------------------------------------------------
[page 243]
  Kammasamuṭṭhānañca ojaṁ sandhāya cattāro āhārā taṇhānidānātiādi
  vuttaṁ. Vaṭṭupatthambhakā pana itarepi āhārā taṇhāpabhavā 1-
  tasmiṁ avijjamāne na vijjantīti taṇhānidānāti vattuṁ vaṭṭanti.
      Tato tatoti catubbidhāsu desanāsu tato tato desanāto.
  Ñāyappaṭivedhāya saṁvattatīti ñāyoti maggo. Ñāyoeva 2- vā
  paṭiccasamuppādo ariyo cassa ñāyo [3]- sudiṭṭho hotīti 4- vacanato.
  Sayameva hi so samantabhaddakattā tathā tathā paṭivijjhitabbattā tāya tāya
  desanāya attano paṭivedhāya saṁvattati. Catubbidhagambhīrabhāvappattiyāti
  dhammatthadesanāpaṭivedhagambhīresu patiṭṭhādhigamena patiṭṭhitattāti attho.
  Samantabhaddakatā desanāvilāsappatti ca catunnaṁpi desanānaṁ samānaṁ
  kāraṇanti visesakāraṇaṁ vattukāmo āha visesatoti. Assāti assa
  bhagavato desanā assa vā paṭiccasamuppādassa desanāti yojetabbaṁ.
      [117] Pavattikāraṇavibhāgo avibhattasabhāvā avijjādayova.
  Karaṇanti vā gahitānaṁ pakatiādīnaṁ avijjādīnañca akārakatā kārakatā
  ca. Tattha sammuḷhā keci akāraṇaṁ kāraṇanti gaṇhanti keci na
  kiñci kāraṇaṁ bujjhanti 5- tesaṁ yathāsakehi anurūpehi kāraṇehi
  saṅkhārādippavattisandassanatthaṁ saṁsārappavattisandassanatthanti attho.
  Pavattiādīnavapaṭicchādikā avijjā ādi tato saṅkhārā uppajjanti tato
  viññāṇanti evaṁ pavattiyā uppattikkamasandassanatthaṁ

  *  *  *  *  *  *
  Footnote: 1. Ma. taṇhāpabhave. 2. Ma. so eva vā. 3. Ma. paññāYu. 4. saṁ. nidāna. 16/63.
  5. Ma. bujjhanutīti.
-------------------------------------------------
[page 244]
  Gabbhaseyyakādivasena vā tattha tattha bhave attabhāvassa uppajjanānupubbi-
  sandassanatthañca anulomadesanā pavattāti. Itarāsampi tadatthatāsambhavena
  tāsaṁ 1- tadatthameva pavattiatthantarasabbhāvato. Ayaṁ pana tadatthāevāti
  etissā tadatthatā vuttā. Anuvilokayato yoyaṁ bodhito pubbabhāge
  tantaṁpaccayuppannāvabodhasaṅkhāto pubbabhāgapaṭivedho pavatto
  tadanusārena tadanugamena jarāmaraṇādikassa khātiādikāraṇaṁ yaṁ adhigataṁ tassa
  sandassanatthaṁ ayaṁ paṭilomadesanā pavattā. Anuvilokayato paṭilomadesanā
  pavattāti vā sambandho. Dassentopi hi bhagavā kicchāpannaṁ
  lokaṁ anuviloketvā pubbabhāga .pe. Sandassanatthaṁ desetīti.
      Āhārataṇhādayo paccuppannaddhā saṅkhārāvijjā atītaddhāti
  iminā adhippāyenāha yāva atītaṁ addhānaṁ atiharitvāti. Āhārā
  vā taṇhāya bhāvetabbā anāgato addhā taṇhādayo paccuppanno
  saṅkhārāvijjā atīto. Paccakkhaṁ pana phalaṁ dassetvā taṁnidānadassanavasena
  phalakāraṇaparamparādassanaṁ yujjatīti āhārā purimataṇhāya
  uppāditā paccuppanno addhā taṇhādayo atīto saṅkhārāvijjā
  tatopi atītataro saṁsārassa anādibhāvadassanatthaṁ vuttoti yāva
  atītaṁ addhānanti yāva atītataraṁ addhānanti attho yutto. Āyatiṁ
  punabbhavābhinibbattiāhārakā vā cattāro āhārā āhāretītāhaṁ
  na vadāmi .pe. Evaṁ pana maṁ avadantaṁ yo evaṁ puccheyya kissa nukho
  bhante viññāṇāhāroti esa kallo pañho tatra kallaṁ veyyākaraṇaṁ

  *  *  *  *  *  *
  Footnote: 1. Ma. itarāsaṁ tadatuthatāsamubhavepi na tāsaṁ.
-------------------------------------------------
[page 245]
  Viññāṇāhāro āyatiṁ punabbhavābhinibbattiyāti 1- vacanato taṁsampayuttattā
  phassacetanānaṁ tappavattihetuttā ca kabaḷiṁkārāhārassa. Tena
  hi upatthambhitarūpakāyassa tañca icchantassa kammaviññāṇāyūhanaṁ
  hoti. Bhojanaṁ hi saddhādīnaṁ rāgādīnañca upanissayoti vuttaṁ.
  Tasmā te kammavaṭṭasaṅgahitā āhārā paccuppanno addhāti imasmiṁ
  pariyāye purimoyeva attho yutto. Atītaddhato pabhūti iti kho
  bhikkhave avijjāpaccayā saṅkhārātiādinā 2- tato parañca
  hetuphalapaṭipāṭipaccakkhabhūtānaṁ 3- āhārānaṁ nidānadassanavasena ārohitvā
  nivattanena vinā abujjhantānaṁ taṁsandassanatthaṁ sā ayaṁ desanā pavattāti
  attho. Anāgataddhahetusamuṭṭhānato pabhūtīti anāgatassa bhavassa
  hetubhūtānaṁ dhammānaṁ uppattito paṭṭhāya. Anāgataddhasandassanatthanti
  anāgataddhuno appaṭivijjhantānaṁ apassantānaṁ paccakkhaṁ paccuppannaṁ
  hetuṁ dassetvā hetuphalaparamparāya tassa sandassanatthanti attho.
      Ettha ca ādito paṭṭhāya yāva pariyosānā pariyosānato
  ca paṭṭhāya yāva ādi pavattā desanā dvādasaṅgā tatoeva
  tisandhi catusaṅkhepā. Majjhato paṭṭhāya yāva ādi pavattā desanā
  aṭṭhaṅgā dvisandhi tisaṅkhepā. Majjhato pana paṭṭhāya yāva
  pariyosānā pavattā desanā chaḷaṅgā dvisandhi tisaṅkhepā. Saṁyojaniyesu
  bhikkhave dhammesu assādānupassino viharato taṇhā pavaḍḍhati

  *  *  *  *  *  *
  Footnote: 1. saṁ. nidāna. 16/12. 2. saṁ. nidāna. 16/4. 3. Ma. hetuphalapaṭipāṭiṁ paccakkha-
  bhūtānaṁ.
-------------------------------------------------
[page 246]
  Taṇhāpaccayā upādānantiādinā 1- majjhato paṭṭhāya yāva pariyosānā
  pavattā desanā ekasandhi dvisaṅkhepā. Evaṁ ayaṁ panekaṅgāeva 2-
  paṭiccasamuppādadesanā āgatā. Ekaṅgavasenāpi ca paṭiccasamuppādadesanā
  labbhateva. Yathāha. Tatra bhikkhave sutavā ariyasāvako
  paṭiccasamuppādameva sādhukaṁ yoniso manasikaroti iti imasmiṁ sati idaṁ hoti
  imassuppādā idaṁ uppajjati imasmiṁ asati idaṁ na hoti imassa
  nirodhā idaṁ nirujjhatīti. Sukhavedaniyaṁ bhikkhave phassaṁ paṭicca uppajjati
  sukhā vedanātiādi 3-. Ettha hi phassapaccayāti ettakoeva
  paṭiccasamuppādo vutto. Tenetaṁ viññāyati pañcaṅgapaṭiccasamuppādoti 4-.
      Tattha imasmiṁ sati idaṁ hotīti imasmiṁ avijjādike paccaye
  sati idaṁ saṅkhārādikaṁ phalaṁ hoti. Imassuppādā idaṁ uppajjatīti
  imassa avijjādikassa paccayassa uppādā idaṁ saṅkhārādikaṁ phalaṁ
  uppajjatīti attho. Imasmiṁ asati idaṁ na hoti imassa nirodhā
  idaṁ nirujjhatīti avijjādīnaṁ abhāve saṅkhārādīnaṁ abhāvassa avijjādīnaṁ
  nirodhā saṅkhārādīnaṁ nirodhassa ca vacanena purimasmiṁ paccayalakkhaṇe
  niyamo dassito hoti imasmiṁ satieva na asati imassa uppādāeva
  na narodhāti. Tenetaṁ lakkhaṇaṁ antogadhaniyamaṁ idha paṭiccasamuppādassa
  vuttanti daṭṭhabbaṁ. Nirodhoti ca avijjādīnaṁ virāgāvigamena
  āyatiṁ anuppādo appavatti. Tathāhi vuttaṁ

  *  *  *  *  *  *
  Footnote: 1. saṁ. nidāna. 16/80. 2. Ma. anekaṅgāeva. 3. saṁ. nidāna. 16/90.
  4. ekaṅgapaṭiccasamuppādoti.
-------------------------------------------------
[page 247]
  Avijjāyatveva asesavirāganirodhātiādi 1-. Nirodhavirodhī ca uppādo
  yena so uppādanirodhabhāvena vutto imassa nirodhā idaṁ nirujjhatīti.
  Tenetaṁ dasseti anirodho uppādo nāma so cettha atthibhāvotipi
  vuccatīti. Imasmiṁ sati idaṁ hotīti idameva hi lakkhaṇaṁ
  pariyāyantarena imassa uppādā idaṁ uppajjatīti vadantena parena
  purimaṁ visesitaṁ hoti tasmā na dharamānataṁyeva sandhāya imasmiṁ
  satīti vuttaṁ athakho maggena aniruddhabhāvañcāti viññāyati.
  Yasmā ca imasmiṁ asati idaṁ na hoti imassa nirodhā idaṁ nirujjhatīti
  dvidhāpi uddiṭṭhalakkhaṇassa nirodhassa niddesaṁ vadantena avijjāyatveva
  asesavirāganirodhā saṅkhāranirodhotiādinā nirodhoeva vutto
  tasmā natthibhāvopi nirodhoevāti natthibhāvaviruddho atthibhāvo
  anirodhoti dalsitaṁ hoti. Tena anirodhasaṅkhātena atthibhāvena
  uppādaṁ viseseti. Tato na idha attalābhamattaṁ uppādoti adhippeto
  athakho anirodhasaṅkhāto atthibhāvo cāti ayamattho vibhāvitoti
  evametaṁ lakkhaṇadvayavacanaṁ aññamaññaṁ visesanavisesitabbabhāvena
  sātthakanti veditabbaṁ.
      Ko panāyaṁ anirodho nāma yo atthibhāvo uppādoti ca
  vuccatīti. Appahīnabhāvo anibbattaphalatāhārehi 2- phaluppādanārahatā ca.
  Ye te hi pahātabbā akusalā dhammā tesaṁ ariyamaggena

  *  *  *  *  *  *
  Footnote: 1. saṁ. nidāna. 16/2. 2. Ma. anibbattitaphalatāppahīnārahatāhi.
-------------------------------------------------
[page 248]
  Asamugghātitabhāvo ye pana na pahātabbā kusalābyākatā dhammā yāni tesu
  saṁyojanāni akhīṇāsavānaṁ tesaṁ aparikkhīṇatā ca. Asamugghātitānusayatāya
  hi sasaṁyojanā khandhappavatti paṭiccasamuppādo. Tathāhi
  vuttaṁ yāya ca bhikkhave avijjāya nivuṭassa bālassa yāya ca
  taṇhāya saṁyuttassa 1- ayaṁ kāyo samudāgato sā ceva avijjā
  bālassa appahīnā sā ca taṇhā aparikkhīṇā taṁ kissa hetu
  na bhikkhave bālo acari brahmacariyaṁ sammādukkhakkhayāya tasmā bālo
  kāyassa bhedā kāyupago hoti so kāyupago samāno na parimuccati
  jātiyā jarāmaraṇenātiādi 2-. Khīṇasaṁyojanānaṁ pana avijjāya abhāvato
  saṅkhārānaṁ taṇhūpādānānaṁ abhāvato upādānabhavānaṁ na sambhavoti
  vaṭṭassa upacchedo paññāpiyati 3-. Tenevāha channaṁ tveva phagguṇa
  phassāyatanānaṁ asesavirāganirodhā phassanirodho phassanirodhā
  vedanānirodhotiādi 4-. Na hi aggamaggādhīgamato uddhaṁ yāva parinibbānā
  saḷāyatanādīnaṁ appavatti athakho natthitā nirodhasaddavacanīyatā
  khīṇasaṁyojanatāti nirodho vutto. Apica cirakatampi kammaṁ
  anibbattitaphalatāya appahīnārahatāya phalārahaṁ santaṁeva nāma hoti na
  nibbattitaphalaṁ nāpi pahīnārahanti phaluppattipaccayānaṁ avijjāsaṅkhārādīnaṁ
  vuttanayena phalārahabhāvo anirodhoti veditabbaṁ. Evaṁ aniruddhabhāveneva
  hi yena vinā phalaṁ na sambhavati taṁ kāraṇaṁ atītādipi

  *  *  *  *  *  *
  Footnote: 1. Ma. sampayuttassa. 2. saṁ. nidāna. 16/29.
  3. Ma. paññāyati. 4. saṁ. nidāna 16/17.
-------------------------------------------------
[page 249]
  Imasmiṁ satīti iminā vacanena vuttaṁ. Tatoeva ca avusitabrahmacariyassa
  appavattidhammataṁ anāpanno paccayuppādo kālabhedaṁ
  anāmasitvā anivattitāyaeva imassuppādāti vutto. Athavā
  avasesapaccayasamavāye avijjamānassāpi vijjamānassa viya pageva
  vijjamānassa yā phaluppattiabhimukhatā sā imassuppādāti vuttā.
  Tadā hi tato phalaṁ uppajjatīti tadavatthaṁ kāraṇaṁ phalassa
  uppādanabhāvena upaṭṭhitaṁ upatitaṁ nāma hoti na vijjamānampi
  atadavatthanti tadavatthatā uppādoti veditabbā.
      Tattha satīti iminā vijjamānatāmattena paccayabhāvaṁ vadanto
  abyāpārataṁ paṭiccasamuppādassa dasseti. Uppādāti uppattidhammataṁ
  asabbakālabhāvitaṁ phaluppattiabhimukhatañca dīpento aniccataṁ
  paṭiccasamuppādassa dasseti. Sati na asati uppādā na nirodhāti pana
  hetuatthehi bhummanissakkavacanehi samatthitaṁ nidānasamudayajātiyā
  pabhavabhāvaṁ paṭiccasamuppādassa dasseti. Hetuatthatā cettha bhummavacane
  yassa bhāvenatadavinābhāviphalassa bhāvo lakkhiyati tattha pavattiyā
  veditabbā. Yathā adhanānaṁ dhane anuppadiyamāne 1- dāliddiyaṁ
  vepullamagamāsi nippanne 2- sasse subhikkhaṁ jāyatīti ca. Nissakkavacanassāpi
  hetuatthatā phalassa pabhave pakatiyañca pavattanaṁ 3-. Yathā kalalā hoti
  abbudaṁ abbudā jāyati pesīti himavatā gaṅgā pabhavati siṅgato
  saro jāyatīti ca. Avijjādibhāvena ca tadavinābhāvisaṅkhārādibhāvo

  *  *  *  *  *  *
  Footnote: 1. nānuppadiyamāne. 2. Ma. nipphanne. 3. pavattiyā.
-------------------------------------------------
[page 250]
  Lakkhiyati avijjādīhi ca saṅkhārādayo pabhavanti pakariyanti cāti
  tesaṁ pabhavo pakati ca tasmā tadatthadīpanatthaṁ imasmiṁ sati imassa
  uppādāti hetuatthā bhummanissakkaniddesā katā. Yasmā cettha
  imasmiṁ sati idaṁ hoti imassa uppādā idaṁ uppajjatīti saṅkhepena
  uddiṭṭhassa paṭiccasamuppādassa avijjāpaccayā saṅkhārātiādiko
  niddeso tasmā yathāvutto atthibhāvo uppādo ca tesaṁ tesaṁ
  paccayuppannadhammānaṁ paccayabhāvoti viññāyati. Na hi aniruddhatāsaṅkhātaṁ
  atthibhāvaṁ uppādañca anivattasabhāvatāsaṅkhātaṁ udayāvatthatāsaṅkhātaṁ
  vā satiyeva na asati uppādāeva nirodhāti antogadhaniyamehi
  vacanehi pakāsitaṁ muñcitvā añño paccayabhāvo nāma
  atthi tasmā yathāvutto atthibhāvo uppādo ca paccayabhāvoti
  veditabbo. Yepi hi paṭṭhāne āgatā hetuādayo catuvīsati paccayā
  tepi etasseva paccayabhāvassa visesāti veditabbā. Tathā yvāyaṁ
  mūlahetunidānasambhavapabhavādipariyāyehi uppādaṭṭhiti pavattaṭṭhiti
  nimittaṭṭhiti āyūhaṭṭhiti saṁyogaṭṭhiti palibodhaṭṭhitītiādīhi pariyāyehi ca
  pakāsito kāraṇattho sopi ettheva antogadhoti daṭṭhabbo.
      Mūlakāraṇasaddaṁ apekkhitvā na akāraṇanti napuṁsakaniddeso
  akāraṇāti attho na akāraṇaṁ yadi siyā suttaṁ paṭibāhitaṁ siyāti
  dassento āsavasamudayāti suttaṁ āharati. Pariyāyo kāraṇaṁ.
  Vaṭṭakathāya sīsabhāvo vaṭṭahetuno kammassāpi hetubhāvo. Tattha
-------------------------------------------------
[page 251]
  Bhavataṇhāyapi hetubhūtā avijjā tāya paṭicchāditādīnave bhave taṇhāya
  uppajjanato avijjāvisesena sīsabhūtāti mūlakāraṇanti vuttā. Purimāya
  koṭiyā apaññāyamānāya uppādavirahato niccataṁ gaṇheyyāti āha
  evañcetaṁ bhikkhave vuccatītiādi. Tena ito pubbe uppannapubbatā
  natthīti apaññāyanato purimakoṭiapaññāyanaṁ vuttanti
  imamatthaṁ dasseti.
      [118] Avijjātaṇhāhetukkamena phalesu vattabbesu
  sugatiduggatigāminoti vacanaṁ saddalakkhaṇaṁ virodhanatthaṁ. Pūjitassa hi dvande
  pubbanipāto. Savarā kira maṁsassa aṭṭhinā alagganatthaṁ punappunaṁ
  tāpetvā koṭṭetvā uṇhodakaṁ pāyetvāpi rittaṁ 1- sūnaṁ aṭṭhito
  muttamaṁsaṁ gāviṁ mārenti. Tenāha aggisantāpātiādi. Tattha yathā
  vajjhagāvī ca avijjābhibhūtatāya yathāvuttaṁ uṇhodakapānaṁ ārabhati evaṁ
  puthujjano yathāvuttaṁ duggatigāmikammaṁ yathā pana sā uṇhodakapāne
  ādīnavaṁ disvā taṇhāvasena sītudakapānaṁ ārabhati evaṁ puthujjano
  avijjāya nātibalavabhāvato duggatigāmikamme ādīnavaṁ disvā
  taṇhāvasena sugatigāmikammaṁ ārabhati. Dukkhe hi avijjaṁ taṇhā
  anuvattati sukhe taṇhaṁ avijjāti. Katthaci sutte ekadhammamūlikaṁ
  desananti avijjātaṇhāsu ekoyeva dhammo mūlaṁ etissāti ekadhammamūlikā
  taṁ. Tattha ekaṁeva dhammaṁ mūlaṁ katvā paṭiccasamuppādadesanaṁ
  desetīti attho.

  *  *  *  *  *  *
  Footnote: 1. Ma. pāyetvā virittaṁ.
-------------------------------------------------
[page 252]
      [119] Upanisīdati phalaṁ etthāti upanisā kāraṇaṁ. Avijjā
  upanisā etesanti avijjūpanisā. Assādānupassinoti upādāniyesu
  tebhūmikadhammesu visayabhūtesu assādetabbato assādasaññitaṁ
  sukhasomanassaṁ anupassanasīlassa. Appahīnāvijjātāya bālalakkhaṇayogena
  bālassa. Evanti avijjānivuṭattā taṇhāsaṁyuttattā ca. Ayaṁ
  kāyoti ayaṁ mama ceva tumhākañca paccakkhabhūto saviññāṇakāyo
  khandhapañcakaṁ. Saḷāyatanapaccayā phassoti 1- vacanato phassakāraṇañcetaṁ
  vuccatīti āyatanachakkaṁ vā. Samudāgatoti uppanno. Bahiddhā ca
  nāmarūpanti bahiddhā saviññāṇakāyo khandhapañcakaṁ saḷāyatanāni vā.
  Itthetanti itthaṁ etaṁ. Attano ca paresañca pañcakkhandhā
  dvādasāyatanāni dvārārammaṇabhāvena vavaṭṭhitāni dvayaṁ nāmāti attho.
  Dvayaṁ paṭicca phassoti aññattha cakkhurūpādīni dvayāni paṭicca
  cakkhusamphassādayo vuttā idha pana ajjhattikabāhirāni āyatanāni
  mahādvayaṁ nāma kiretanti vuttaṁ. Ayamettha adhippāyo. Aññattha
  cakkhuñca paṭicca rūpe ca uppajjati cakkhuviññāṇaṁ tiṇṇaṁ saṅgati
  phassotiādinā 2- cakkhuñceva rūpā ca .pe. Mano ceva dhammā cāti
  vuttāni [3]- paṭicca cakkhusamphassādayo vuttā. Idha pana ayañceva
  kāyoti cakkhādinissaye sesadhamme ca cakkhādinissiteeva katvā
  vuttaṁ. Cakkhādikāyaṁ ekattena ajjhattikāyatananti gahetvā bahiddhā

  *  *  *  *  *  *
  Footnote: 1. saṁ. nidāna. 16/1. 2. saṁ. saḷāyatana. 18/38. 3. Ma. dvayāni.
-------------------------------------------------
[page 253]
  Ca nāmarūpanti vuttaṁ rūpādiārammaṇaṁ ekatteneva bāhirāyatananti
  tāni ajjhattikabāhirāni āyatanāni paṭicca phasso vutto tasmā
  mahādvayametanti. Evañca katvā attano ca parassa ca pañcahi
  khandhehi chahi āyatanehi cāti ayamattho dīpetabbovāti vuttaṁ.
      Ayaṁ kāyoti hi vuttāni sanissayāni cakkhādīni attano
  pañcakkhandhā bahiddhā nāmarūpanti vuttāni rūpādīni paresaṁ tathā ayaṁ kāyo
  attano cha ajjhattikāni āyatanāni bahiddhā nāmarūpaṁ paresaṁ
  bāhirādīnīti. Aññathā ajjhattikāyatanamatteeva ayaṁ kāyoti vutte 1- na
  ajjhattikāyatanāneva attano pañcakkhandhā hontīti attano ca
  paresañca pañcahi khandhehi dīpanā na sambhaveyyāti. Chaḷevāyatanānīti
  saḷeva phassakāraṇāni yehi kāraṇabhūtehi āyatanehi uppananena phassena
  phuṭṭho bālo sukhadukkhaṁ paṭisaṁvedeti. Ādisaddena etesaṁ vā
  aññatarena avijjānīvaraṇassa bhikkhave paṇḍitassa taṇhāya
  sampayuttassātiādi yojetabbaṁ. Imasmiṁ hi sutte saṅkhāre
  avijjātaṇhānissiteeva katvā kāyaggahaṇena viññāṇanāmarūpasaḷāyatanāni
  gahetvā tasmiṁ kāye saḷāyatanānaṁ phassaṁ tannissitameva katvā vedanāya
  visesapaccayabhāvaṁ dassentena bhagavatā bālapaṇḍitānaṁ
  atītaddhāvijjātaṇhāmūlako vedananto paṭiccasamuppādo dassito puna ca
  bālapaṇḍitānaṁ visesaṁ dassentena yāya ca bhikkhave avijjāya nivuṭassa
  bālassa yāya ca taṇhāya sampayuttassa 2- ayaṁ kāyo samudāgato

  *  *  *  *  *  *
  Footnote: 1. Ma. vuttena. 2. saṁyuttassātipi.
-------------------------------------------------
[page 254]
  Sā ceva avijjā bālassa aphīnā sā ca taṇhā aparikkhīṇā.
  Taṁ kissa hetu na bhikkhave bālo acari brahmacariyaṁ sammādukkhakkhayāya
  tasmā bālo kāyassa bhedā kāyupago hoti so kāyupago
  samāno na parimuccati jātiyā .pe. Dukkhasmāti vadāmīti
  vedanāpabhavaṁ sāvijjaṁ taṇhaṁ dassetvā upādānabhāve ca tannissite
  katvā kāyupago hotītiādinā jātiādike dassentena
  paccuppannahetusamuṭṭhānato pabhūti ubhayamūlavasena paṭiccasamuppādo vutto.
  Tabbipariyāyena ca paṇḍitassa paccuppannahetuparikkhayato pabhūti
  ubhayamūlako paṭilomapaṭiccasamuppādoti.
      Pūretunti vaḍḍhetuṁ upacinitunti attho. Duggatigāmikammassa
  visesapaccayattā avijjā avindiyaṁ vindatīti vuttā. Tathā
  visesapaccayo vindiyassa na hotīti vindiyaṁ na vindatīti ca.
  Attanissitāni katvā cakkhuviññāṇādīnaṁ [1]- uppādanaṁ āyatanaṁ.
  Sammohabhāveneva anabhisamayabhūtattā aviditaṁ aññātaṁ karoti.
  Antavirahite javāpetīti vaṇṇāgamavipariyāyavikāravināsadhātuatthavisesayogehi
  pañcavidhassa niruttilakkhaṇassa vasena akāravikārajakāre gahetvā
  aññesaṁ vaṇṇānaṁ lopaṁ jakārassa ca dutiyassāgamaṁ katvā avijjāti
  vuttaṁ. Byañjanatthaṁ vatvā sabhāvatthaṁ dassetuṁ apicātiādi vuttaṁ.
  Cakkhuviññāṇādīnaṁ vatthārammaṇāni idaṁ vatthu idaṁ ārammaṇanti
  avijjāya ñātuṁ na sakkāti avijjā tappaṭicchādikā vuttā.

  *  *  *  *  *  *
  Footnote: 1. Ma. pavattanaṁ.
-------------------------------------------------
[page 255]
  Vatthārammaṇasabhāvacchādanatoeva avijjādīnaṁ paṭiccasamuppādabhāvassa
  jarāmaraṇādīnaṁ paṭiccasamuppannabhāvassa chādanato
  paṭiccasamuppādapaṭiccasamuppannacchādanaṁ veditabbaṁ.
      [120] Apaccakkhitvāti paccakkhānaṁ katvā appaṭikkhipitvā.
  Upakārakaṭṭho paccayaṭṭho yathā piṇpātādi sarīrassa.
  Saṅkhatamabhisaṅkharontīti yathā saṅkhataṁ hoti evaṁ abhisaṅkharonti.
  Saṅkhārasaddaggahaṇena āgatā saṅkhārā saṅkhārasaddena āgatasaṅkhārā.
  Yadipi avijjāpaccayā saṅkhārāpi saṅkhārasaddena āgatā te pana
  imissā desanāya padhānāti visuṁ vuttā tasmā duvidhāti ettha
  saṅkhārasaddena āgatasaṅkhāresu abhisaṅkharaṇakasaṅkhāraṁ vajjetvā tadaññe
  saṅkhārasaddena āgatasaṅkhārā yojetabbā. Saṅkhārasaddena
  āgatasaṅkhārāti vā samudayo vutto. Tadekadesā ca idha
  vaṇṇetabbabhāvena gahitā avijjāpaccayā saṅkhārā tasmā
  vaṇṇetabbasabbasaṅgāhakavasena duvidhatā vuttāti veditabbā.. Paṭhamaṁ nirujjhati
  vacīsaṅkhārotiādinā 1- vitakkavicārāssāsapassāsā saññāvedanā
  vacīsaṅkhārādayoti vuttā na avijjāpaccayasaṅkhāresu vuttā
  kāyasañcetanādayo. Saṅkhatasaṅkhārā nāma yathāsakaṁ paccayehi saṅkhatattā.
  Satipi paccayanibbattānaṁ sabbesampi saṅkhatabhāve mametaṁ phalanti
  tatthābhimukhena viya kammunā nibbattitattā tebhūmikavipākakaṭattārūpesu

  *  *  *  *  *  *
  Footnote: 1. Ma. mū. 12/526.
-------------------------------------------------
[page 256]
  Sātisayo saṅkhatabhāvoti adhippāyena aṭṭhakathāyaṁ kammanibbattānaṁ
  abhisaṅkhatasaṅkhāratā vuttā. Pāliyaṁ pana tathā āgataṭṭhānassa
  abhāvato tepi .pe. Ettheva saṅgahaṁ gacchantīti vuttaṁ. Aniccā vata
  saṅkhārāti vuttā utuādisamuṭṭhānāpi sabbadhammā abhisaṅkharaṇakasaṅkhāroti
  vuccanti attano phalassa abhisaṅkharaṇato. Kāyappayogasamuṭṭhāpanaviriyaṁ
  kāyikaviriyaṁ. Abhisaṅkhārassāti payogavegassa.
      [121] Vācaṁ saṅkharotīti vacīsaṅkhāro. Kāyena saṅkhariyatīti
  kāyasaṅkhāro. Cittena saṅkhariyatīti cittasaṅkhāro. Cittaṁ vā
  saṅkharotīti cittasaṅkhāro. Saṅkhepato pana sabbepi yathārahaṁ saṅkharonti
  saṅkhariyantīti ca saṅkhārāti veditabbā. Vuttanti saṅkhāraṭṭha-
  paccayaṭṭhādimāha. Namatīti ekantasārammaṇatāya ārammaṇābhimukhaṁ namati.
  Paritassatīti pipāsati. Taṇhā paritāpatāya vā vicalati.
  Upādiyatīti daḷhaṁ ādiyati. Bhavatīti upapattibhavaṁ sandhāyāha. Bhāvayatīti
  kammabhavaṁ. Cuti khandhānaṁ maraṇanti maranti etenāti vuttaṁ. Dukkhā
  vedanā uppādadukkhā ṭhitidukkhāti ca katvā dvidhā khaṇatīti vuttaṁ.
  Āyāsoti parissamo visādo. Niddiṭṭhanayanidassananti yathāniddiṭṭha-
  vidhisandassanaṁ. Kevalasaddo asammissavācako ca hoti kevalā
  sālayotiādīsu niravasesavācako ca kevalā aṅgamagadhātiādīsu tasmā
  dvidhāpi atthaṁ vadati. Tattha asammissassāti sukharahitassa. Na hi
  ettha kiñci uppādavayarahitaṁ atthi. Sakalassāti sabbabhavādigatassa
-------------------------------------------------
[page 257]
  Sabbakālikassa ca.
      [122] Lakkhaṇekavidhāditoti ettha ādisaddo paccekaṁ
  parisamāpetabboti dassento āha lakkhaṇāditoti. Sampayutte
  taṁsamaṅgipuggale vā sammohayatīti sammohanarasā. Ārammaṇasabhāvassa
  chādanaṁ hutvā gayhatīti chādanapaccupaṭṭhānā. Āsavasamudayā
  avijjāsamudayoti 1- vacanato āsavapadaṭṭhānā. Paṭisandhijananatthaṁ āyūhanti
  byāpāraṁ karontīti āyūhanarasā. Rāsikaraṇaṁ vā āyūhanaṁ.
  Cetanāsabhāvattā cetanā hutvā gayhantīti cetanāpaccupaṭṭhānā.
  Nāmarūpassa purecārikabhāvena pavattatīti pubbaṅgamarasaṁ. Purimabhavena
  saddhiṁ ghaṭanaṁ hutvā gayhatīti paṭisandhipaccupaṭṭhānaṁ. Viññāṇena
  saha aññamaññañca sampayujjatīti sampayogarasaṁ. Samaṁ pakārehi
  yogo sampayogo. Visuṁ abhāvo avinibbhogo. Rūpaṁ sampayogābhāvato
  vikiriyatīti 2- vikaraṇarasaṁ. Tatoeva hi piṁsiyamānā 3- taṇḍulādayo
  vikiranti cuṇṇibhūtā viddhaṁsanti. Nāmassa kadāci kusalādibhāvopi
  atthīti tato visesanatthaṁ abyākatapaccupaṭṭhānanti vuttaṁ.
  Acetanā abyākatāti ettha viya anārammaṇatā vā abyākatatā
  daṭṭhabbā. Āyatanalakkhaṇanti ghaṭanalakkhaṇaṁ āyānaṁ tananalakkhaṇaṁ
  vā. Dassanassa yathāsakaṁ visayaggahaṇassa karaṇato dassanarasaṁ.
  Dassanādirasanti pana sammohavinodaniyaṁ vuttaṁ.

  *  *  *  *  *  *
  Footnote: 1. Ma. mū. 12/100. 2. Ma. vikiratīti. 3. Ma. pisiyamānā.
-------------------------------------------------
[page 258]
  Vatthudvārabhāvapaccupaṭṭhānaṁ yathārahaṁ viññāṇamanoviññāṇadhātūnanti adhippāyo.
  Vatthuggahaṇañcettha cakkhādipañcakāpekkhaṁ. Akusalavipākupekkhāya
  aniṭṭhabhāvato dukkhena itarāya iṭṭhabhāvato sukhena saṅgahitattā
  sukhadukkhapaccupaṭṭhānāti vuttaṁ. Dukkhasamudayattā hetulakkhaṇā taṇhā.
  Tatratatrābhinandinīti 1- vacanato abhinandanarasā. Cittassa puggalassa vā
  rūpādīsu atittabhāvo hutvā gayhatīti atittibhāvapaccupaṭṭhānā 2-.
  Amuñcanarasaṁ taṇhādiṭṭhābhinivesavasena. Taṇhādaḷhattaṁ hutvā kāmupādānaṁ
  sesāni diṭṭhi hutvā upaṭṭhahantīti taṇhādaḷhattadiṭṭhipaccupaṭṭhānaṁ.
  Kammupapattibhavavasena bhavassa lakkhaṇādayo
  yojetabbā.
      [123] Mohādibhāvatoti ettha ādisaddena ananubodhādīnaṁ
  saṅgaho. Dukkhādīsu aññāṇavasena appaṭipatti asubhādīsu
  subhādivipallāsavasena micchāpaṭipatti diṭaṭhivippayuttavasena vā
  appaṭipatti diṭṭhisampayuttavasena micchāpaṭipatti. Dvārārammaṇatoti
  dvārato ārammaṇato ca chasu dvāresu chasu ārammaṇesu ca
  pavattanato. Ayaṁ pana vibhāgo na avijjāyaeva aññesupi
  paṭiccasamuppādaṅgesu arūpadhammānaṁ labbhatīti āha sabbesupīti.
  Vipākadhammadhammādibhāvatoti ettha ādisaddena nevasekkhānāsekkha-
  saṁyojaniyādibhāve saṅgaṇhāti. Catuyonisaṁvattanatoti

  *  *  *  *  *  *
  Footnote: 1. khu. pa. 31/57. 2. Ma. atitutabhāva-.
-------------------------------------------------
[page 259]
  Catuyonipariyāpannattabhāvanibbattanato. Lokiyavipākādibhāvatoti ettha
  ādisaddena abyākatasappaccayasaṅkhatādibhāve saṅgaṇhāti.
  Sahetukāhetukāditoti ādisaddena sasaṅkhārāsaṅkhārādibhede saṅgaṇhāti.
  Kāmaṁ nāmarūpaṁ paccuppannaddhavasena vuccati tathāpi yathā paccuppannaṁ evaṁ
  atītānāgatampīti addhadvayapariyāpannassāpi nayato gahetabbattā vuttaṁ
  atītādito tividhanti. Sañjātisamosaraṇaṭṭhānatoti viññāṇataṁsampayuttadhammānaṁ
  uppattipavattidesabhāvato. Bhūtappasādaviññāṇatoti
  pāṭho yutto. Viññāṇāditoti pana paṭhanti. Ekasesanayena
  bāhirāyatanassāpi saṅgahe sati ādisaddena tassa saṅgahitatā
  daṭṭhabbā. Nobhayagocaranti manāyatanamāha. Na hi arūpadhammānaṁ
  desavasena āsannatā dūratā vā atthi aviggahattā tasmā
  manāyatanassa gocaro manāyatanaṁ sampatto asampatto vāti na vuccati.
      Phassādīnampīti ettha phasso tāva phusanasabhāvato
  lokiyasāsavādibhāvato ca ekavidho paṭighasamphassādhivacanasamphassabhedato
  sahetukādibhāvato ca duvidho bhavattayapariyāpannato vedanāttayasampayogato
  ahetukaduhetukatihetukato ca tividho. Yonigativasena catubbidho
  pañcavidho ca. Vedanā anubhavanalakkhaṇato lokiyasāsavādibhāvato
  ca ekavidhā pañcadvārikamanodvārikabhedato duvidhā sukhādibhedato
  tividhā yonigativasena catubbidhā pañcavidhā ca chaḷārammaṇabhedato
  chabbidhā. Taṇhā lokassa samudayabhāvato ekavidhā duvidhā
-------------------------------------------------
[page 260]
  Diṭṭhisampayuttavippayuttabhāvato tividhā kāmabhavavibhavataṇhābhedato catubbidhā
  catumaggappaheyyato pañcavidhā rūpābhinandanādibhāvato chabbidhā
  chataṇhākāyabhedato. Upādānaṁ ekavidhaṁ daḷhaggāhabhāvato
  duvidhaṁ taṇhādiṭṭhibhedato tividhaṁ bhavattayupanissayabhāvato catubbidhaṁ
  kāmupādānādibhedato pañcavidhaṁ pañcagatisaṁvattanato. Bhavo
  ekavidho lokiyasāsavādibhāvato duvidho kammupapattibhedato tividho
  kāmabhavādibhedato catubbidho caturupādānapaccayato pañcavidho
  pañcagatisaṁvattanato chabbidho kāmakammabhavādibhedato sattavidho
  sattaviññāṇaṭṭhitisaṅgahato aṭṭhavidho caturupādānapaccayakammabhavādibhedato
  navavidho kāmabhavādibhedato. Jāti ekavidhā tattha tattha
  bhave paṭhamābhinibbattibhāvato duvidhā rūpakkhandhasaṅkhārakkhandhasaṅgahato
  tividhā bhavattayapariyāpannato yonigativasena catubbidhā pañcavidhā ca.
  Iminā nayena jarāmaraṇāadīnampi ekavidhādibhāvo veditabbo.
  Sokādīnampi gahitattā aṅgabahuttappasaṅgahe dvādasevāti aṅgavavaṭṭhānaṁ
  veditabbaṁ. Na hi sokādayo aṅgabhāvena vuttā phalena pana kāraṇaṁ
  avijjaṁ mūlaṅgaṁ dassetuṁ te vuttā.
      [124] Jarāmaraṇabbhāhatassa hi bālassa te sambhavantīti
  sokādīnaṁ jarāmaraṇakāraṇatā vuttā na pana kāyikāya dukkhāya
  vedanāya phuṭṭhoti ca sutte jarāmaraṇanimittañca dukkhaṁ saṅgahitanti
  taṁ tannimittānaṁ jarāmaraṇabbhāhatassa sambhave sādhakabhāvena vuttaṁ.
-------------------------------------------------
[page 261]
  Yasmā pana jarāmaraṇeneva sokādīnaṁ ekasaṅkhepo kato tasmā
  tesaṁ jātipaccayatā yujjati. Jarāmaraṇapaccayabhāve hi avijjāya
  ekasaṅkhepo kātabbo siyā jātipaccayā pana jarāmaraṇaṁ sokādayo ca
  sambhavantīti. Tattha jarāmaraṇaṁ ekantikaṁ aṅgabhāvena gahitaṁ sokādayo
  pana rūpabhavādīsu abhāvato anekantikā kevalaṁ pākaṭena phalena
  avijjānidassanatthaṁ gahitā. Tena anāgate jātiyā sati tato parāya
  paṭisandhiyā hetubhūtā 1- avijjā dassitāti bhavacakkassa avicchedo dassito
  hotīti. Suttañca sokādīnaṁ avijjā kāraṇanti etassa ca 2- atthassa
  sādhakaṁ daṭṭhabbaṁ na sokādīnaṁ bālassa jarāmaraṇanimittatāmattassa.
  Asutavā puthujjanoti hi vacanena avijjā sokādīnaṁ kāraṇanti dassitā
  na ca jarāmaraṇanimittameva dukkhaṁ dukkhanti.
      Aparo nayo. Jarāmaraṇampi paccayo. Aññathā dvādasaṅgāni
  na paripūrenti. Kassa pana so paccayo. Sokādīnaṁ.
  Yadi evaṁ kasmā jarāmaraṇapaccayā sokādayo sambhavantīti avatvā
  jātipaccayā jarāmaraṇaṁ sokādayo ca sambhavantīti vuttanti. Yasmā
  tadaññenapi dukkhadhammena phuṭṭhassa te sambhavanti tasmā
  appahīnasaṁyojanassāpi tesaṁ tappaccayatā na ekaṁsikāti jātipaccayatāva
  vuttā. Athavā. Jarāmaraṇaggahaṇena upapattibhavo saṅgahito.
  Upādinnakkhandhaparipākoti 3- āyuno saṁhāni indriyānaṁ paripāko ca
  jarā tesañca bhedo maraṇanti. Sati ca upapattibhave tattha

  *  *  *  *  *  *
  Footnote: 1. Ma. hetuhetubhūtā. 2. Ma. etasseva. 3. Ma. upādinnakkhandhaparipāko hi.
-------------------------------------------------
[page 262]
  Katupacitaṁ porāṇaṁ vā kammaṁ kammabhavo. Kammādiupaṭṭhāne
  cutianantaraṁ paṭisandhiṁ janetīti upapattibhavo jātiyā paccayo tasmā
  jarāmaraṇampi jātiyā paccayatāya paṭiccasamuppādo. Yasmā pana
  bhavapaccayā jātīti ettheva upapattibhavassa jātiyā paccayatā saṅgahitā
  tasmā vuttapariyāyasaṅgahatova 1- jarāmaraṇapaccayā jātīti na vuttaṁ.
  Evaṁ jarāmaraṇassāpi paccayabhāvasiddhito paṭiccasamuppādatāti
  dvādasaṅgatā vavaṭṭhitāti veditabbā. Tenāha dvādasevāti ādi.
  Ayantāvāti desanābhedatotiādinā vuttaṁ atthasaṁvaṇṇanaṁ sandhāyāha.
  Ayaṁ panāti idāni vakkhamānaṁ.
      Katamā ca bhikkhave avijjā dukkhe aññāṇantiādinā 2-
  suttantesu catuṭṭhānikā avijjā vuttāti suttantapariyāyenāti vuttaṁ.
  Nikkhepakaṇḍe pana suttantesu catūsu ṭhānesu kathitāyaeva avijjāya
  aṭṭhasu ṭhānesu kiccajātito kathitattā tadatthavaṇṇanāvasena vibhāvanaṁ
  kātuṁ abhidhammapariyāyenāti ārabhitvā vuttañhetantiādi vuttaṁ.
  Ahāpetvā vibhajitabbaṁ. Vibhajanaṁ hi abhidhammapariyāyo. Aṭṭhasu
  ṭhānesu aññāṇanti ānetvā taṁsambandhitabbaṁ. Sesaṭṭhānesūti
  dukkhasamudayesu pubbantādīsu ca. Ārammaṇavasenāti
  ārammaṇakaraṇavasenāpi. Idhāti imasmiṁ dukkhe aññāṇantiādike pāṭhe.
  Sāti avijjā. Uppannāti asamūhatuppannā pageva paccuppannā.

  *  *  *  *  *  *
  Footnote: 1. Ma. vuttapariyāyasaṅgahato ca. 2. saṁ. nidāna. 16/5.
-------------------------------------------------
[page 263]
  Paṭicchādetvāti ettha vuttaṁ paṭicchādanākāraṁ dassetuṁ
  yāthāvasarasalakkhaṇaṁ paṭivijjhituṁ na detīti vuttaṁ. Rasitabbo paṭivijjhitabbo
  sabhāvo raso attano raso saraso yāthāvo yathābhūto saraso
  yāthāvasaraso. Yo pīḷanaṭṭhotiādinā vutto dukkhasaccappabhedāeva
  ca pubbantādayo soeva lakkhitabbattā yāthāvasarasalakkhaṇaṁ. Taṁ
  paṭivijjhituṁ paccakkhato jānituṁ na deti. Tadubhayanti pubbantañceva
  aparantañca atītaṁ anāgatañca khandhapañcakaṁ. Pubbantāparantabhāgavantatāya
  vā paccupannaddhabhūto majjhanto pubbantāparanto. Ayaṁ avijjā
  ime saṅkhārāti idappaccayatāpaṭiccasamuppannadhammesu paccakkhato
  jānanākāradassanaṁ. Etthāti etesu dukkhādīsu. Yadipi avijjā
  dukkhādīsu ārammaṇakaraṇavasenapi pavattati yathā pana nirodhamagge
  ārammaṇaṁ kātuṁ asakkontī te jānitukāmassa tappaṭicchādanavasena
  anirodhamaggesu nirodhamaggaggahaṇakāraṇabhāvena ca pavattamānā te
  yāthāvato paṭivijjhituṁ na deti evaṁ dukkhādīsupīti veditabbaṁ.
  Tathā hi vuttaṁ paṭicchādanavaseneva idhādhippetāti. Dukkhādivisayo
  andhatamakaro lokādīnañca andhatamakarānaṁ paccayabhūto adassanākāro
  aññāṇaṁ.
      [125] Puññādayoti puññābhisaṅkhārādayo. Tattha punāti
  attano santānaṁ apuññaphalato dukkhasaṅkilesato ca sodhetīti
  puññaṁ. Hitasukhajjhāsayena puññaṁ karotīti tannipphādanena kārakassa
-------------------------------------------------
[page 264]
  Ajjhāsayaṁ pūreti pujjabhavaṁ nibbattetīti vā puññaṁ. Iti pūrako
  pujjanibbattako ca niruttinayena puññanta veditabbo. Puññaṁ ca so
  attano phalassa abhisaṅkharaṇaṭṭhena abhisaṅkhāro cāti puññābhisaṅkhāro.
  Puññapaṭipakkhato apuññanti vuttavipariyāyena apuññābhisaṅkhāro
  veditabbo. Samādhipaccanīkānaṁ atidūratāya na iñjati aniñjañca
  bhavaṁ abhisaṅkharotīti aneñjābhisaṅkhāro. Kāyena pavattito kāyato
  vā pavatto kāyassa vā saṅkharoti kāyasaṅkhāro. Vacīcittasaṅkhāresupi
  eseva nayo. Tattha paṭhamattiko parivīmaṁsanasuttādivasena gahito.
  Tattha hi puññañce saṅkhāraṁ abhisaṅkharoti puññupagaṁ hoti
  viññāṇantiādinā 1- āgataṁ. Dutiyattiko vibhaṅgasuttavasena.
  Tattha hi tayome bhikkhave saṅkhārā. Katame tayo. Kāyasaṅkhāro
  vacīsaṅkhāro cittasaṅkhāroti 2- vuttaṁ. Vitthārato panātiādi
  puññābhisaṅkhārādīnaṁ sarūpato pabhedato ca vibhāvanaṁ. Bhāvanāvaseneva
  pavattā na dānasīlavasenāti tattha labbhamānaṁ puññakiriyāvatthuṁ
  dasseti. Evañca katvā arūpāvacaracetanāpi bhāvanāvaseneva
  pavattāti vuttā. Ye pana bhāvanāvasenevāti avadhāraṇena
  abhiññācetanaṁ nivattetīti vadanti tadayuttaṁ tāsampi avijjāpaccayatāya
  viya puññābhisaṅkhārabhāvassa ca icchitattā. Aññathā
  abhiññācittuppādassa puññakiriyāvatthūsu asaṅgahoeva siyā na ca

  *  *  *  *  *  *
  Footnote: 1. saṁ. nidāna. 16/99. 2. saṁ. nidāna. 16/51.
-------------------------------------------------
[page 265]
  Yuttaṁ kusalañca puññakiriyāvatthu ca na hotīti. Pāṇātipātādītiādisaddena
  na tadavasiṭṭhākusalakammapathānaṁyeva gahaṇaṁ athakho
  anavasesākusalakammassāpi gahaṇaṁ daṭṭhabbaṁ.
      Itaresu panāti kāyasaṅkhārādīsu. Puññābhisaṅkhārādayo
  pavattamānā imehi dvārehi pavattantīti dvārato pavattidassanatthaṁ.
  Samavīsati cetanāti kasmā vuttaṁ yadi kāyavacīviññattiyo
  samuṭṭhapentiyo kusalākusalacetanā kāyasaṅkhāro vacīsaṅkhāroti ca vuccanti
  evaṁ sante abhiññācetanāyapi kusalāya tathā pavattāya
  vacīsaṅkhārabhāvo vattabboti codanaṁ sandhāyāha abhiññācetanātiādi.
  Etthāti kāyavacīsaṅkhāraggahaṇe kāyavacīsañcetanāggahaṇe vā.
  Na gahitāti aṭṭhakathāyaṁ na gahitā. Abhiññācetanā viññāṇassa
  paccayo na hotīti. Kasmā pana na hoti nanu sāpi kusalā
  vipākadhammā cāti. Saccametaṁ. Anupacchinnataṇhāavijjāmāne 1- pana
  santāne sabyāpārappavattiyā tassā kusalatā vipākadhammatā ca vuttā
  na vipākuppādanena. Sā pana vipākaṁ uppādentī rūpāvacarameva
  uppādeyya na hi aññabhūmikaṁ kammaṁ aññabhūmikaṁ vipākaṁ uppādetīti.
  Attano 2- sadisārammaṇaṁ tiṭṭhānikameva ca uppādeyya cittuppādakaṇḍe
  rūpāvacaravipākassa kammasadisārammaṇasseva vuttattā. Na ca
  rūpāvacaravipāko parittādiārammaṇo atthi abhiññācetanā ca
  parittādiārammaṇāva hoti tasmā vipākaṁ na uppādetīti viññāyati.

  *  *  *  *  *  *
  Footnote: 1. Ma. anupacchinnataṇhāvisajjamāne. 2. Ma. attanā.
-------------------------------------------------
[page 266]
  Kasiṇesu ca uppāditassa catutthajjhānasamādhissa ānisaṁsabhūtā
  abhiññā. Yathāha. So evaṁ samāhite cittetiādi 1-. Tasmā
  samādhiphalasadisā [2]- na ca phalaṁ deti. Dānasīlānisaṁsabhūto tasmiṁ bhave
  paccayalābho viyāti sāpi vipākaṁ na uppādetīti. Yathā ca
  abhiññācetanā evaṁ uddhaccacetanāpi na hotīti idaṁ uddhaccasahagatadhamme
  visuṁ uddharitvā tesaṁ vipāke ñāṇaṁ atthapaṭisambhidāti vuttattā
  vicāretabbaṁ. Sā pana vicāraṇā heṭṭhā khandhaniddesavaṇṇanāyaṁ
  akusalakathāya vicāritāevāti tattha vicāritanayeneva veditabbā.
       Apicettha yadeke vibhajja vadanti dassanabhāvanānaṁ abhāvepi
  yesaṁ puthujjanānaṁ sekhānañca dassanabhāvanāhi bhavitabbaṁ tesaṁ
  taduppattikāle tehi pahātuṁ sakkuṇeyyā akusalā dassanenapahātabbā
  bhāvanāyapahātabbāti ca vuccanti. Puthujjanānaṁ pana bhāvanāya
  abhāvā bhāvanāyapahātabbacintā natthi. Tena tesaṁ pavattamānā
  dassanena pahātuṁ asakkuṇeyyāpi bhāvanāyapahātabbāti na vuccanti.
  Yadi vucceyyuṁ dassanenapahātabbā bhāvanāyapahātabbānaṁ kesañci
  kenaci kadāci ārammaṇārammaṇādhipatiupanissayapaccayehi paccayā
  bhaveyyuṁ. Na ca paṭṭhāne dassanena pahātabbābhāvanāyapahātabbānaṁ
  kenaci paccayena paccayoti vuttā. Sekhānaṁ pana vijjamānā
  bhāvanāya pahātuṁ sakkuṇeyyāti bhāvanāyapahātabbā. Teneva sekhānaṁ

  *  *  *  *  *  *
  Footnote: 1. Ma. Ma. 13/460. 2. Ma. sā.
-------------------------------------------------
[page 267]
  Dassanenapahātabbā cattattā vantattā muttattā pahīnattā
  paṭinissaṭṭhattā [1]- assāditabbā abhinanditabbā ca na honti.
  Pahīnatāyaeva somanassahetubhūtā avikkhepahetubhūtā ca na domanassaṁ
  uddhaccañca uppādentīti na te tesaṁ ārammaṇārammaṇādhipatibhāvaṁ
  pakatupanissayabhāvañca gacchanti. Na hi pahīne upanissāya ariyo
  rāgādikilese uppādeti. Vuttañhetaṁ sotāpattimaggena ye kilesā
  pahīnā te kilese na puneti na pacceti na paccāgacchati .pe.
  Arahattamaggena .pe. Na paccāgacchatīti 2-. Na ca puthujjanānaṁ
  dassanena pahātuṁ sakkuṇeyyā itaresaṁ na kenaci paccayena paccayo
  hontīti na sakkā vattuṁ diṭṭhiṁ assādeti abhinandati taṁ ārabbha
  rāgo uppajjati diṭṭhi vicikicchā uddhaccaṁ uppajjati vicikicchaṁ
  ārabbha vicikicchā diṭṭhi uddhaccaṁ uppajjatīti diṭṭhivicikicchānaṁ
  uddhaccāarammaṇapaccayabhāvassa vuttattā.
       Ettha hi uddhaccanti uddhaccasahagataṁ cittuppādaṁ sandhāya
  vuttaṁ. Evañca katvā adhipatipaccayaniddese diṭṭhiṁ garuṁ katvā
  assādeti abhinandati taṁ garuṁ katvā rāgo uppajjati diṭṭhi
  uppajjatīti ettakameva vuttaṁ na vuttaṁ uddhaccaṁ uppajjatīti
  tasmā dassanabhāvanāhi pahātabbānaṁ atītādibhāvena na vattabbattepi
  yādisānaṁ tāhi anuppattidhammatā āpādetabbā te puthujjanesu

  *  *  *  *  *  *
  Footnote: 1. Ma. ukkheṭitattā samukkheṭitattā. 2. khu. cū. 30/99.
-------------------------------------------------
[page 268]
  Vattamānā dassanaṁ apekkhitvā tena pahātuṁ sakkuṇeyyā
  dassanenapahātabbā sekhesu vattamānā bhāvanaṁ apekkhitvā tāya pahātuṁ
  sakkuṇeyyā bhāvanāyapahātabbā. Tesu bhāvanāya pahātabbā
  sahāyavirahā vipākaṁ na janayantīti bhāvanāyapahātabbacetanāya
  nānākkhaṇikakammapaccayabhāvo na vutto. Apekkhitabbadassanabhāvanārahitānaṁ
  pana puthujjanesu uppajjamānānaṁ sakabhaṇaḍe chandarāgādīnaṁ
  uddhaccasahagatacittuppādassa ca saṁyojanattayatadekaṭṭhakilesānaṁ
  anupacchinnatāya aparikkhīṇasahāyānampi vipākuppādanaṁ na sakkā paṭisedhitunti
  uddhaccasahagatadhammānaṁ vipāko vibhaṅge vutto. Yadi evaṁ
  apekkhitabbadassanabhāvanārahitānaṁ akusalānaṁ nevadassanenanabhāvanāya-
  pahātabbatāya na vattabbatā āpajjatīti. Nāpajjati appahātabbānaṁ
  nevadassanenanabhāvanāyapahātabbāti vuttattā appahātabbaviruddhasabhāvattā
  ca akusalānaṁ. Evampi te imasmiṁ tike na vattabbāti
  vattabbā āpajjantīti. Nāpajjanti cittuppādakaṇḍe dassitānaṁ
  dvādasākusalacittuppādānaṁ dvīhi padehi saṅgahitattā. Yathā hi
  dhammavasena sabbe saṅkhatadhammā saṅgahitāti uppannattike kālavasena
  asaṅgahitāpi atītā na vattabbāti na vuttā cittuppādarūpabhāvena
  gahitesu navattabbassa abhāvā evamidhāpi cittuppādabhāvena
  gahitesu navattabbassa asaṅgahitassa abhāvā navattabbatā na
  vuttāti veditabbā. Yattha hi cittuppādo koci niyogato
-------------------------------------------------
[page 269]
  Navattabbo atthi tattha tesaṁ catuttho koṭṭhāso atthīti
  yathāvuttapadesu viya tatthāpi bhinditvā bhajāpetabbacittuppāde bhinditvā
  bhajāpeti siyā navattabbā parittārammaṇātiādinā tadabhāvā
  uppannattike idha ca tathā na vuttaṁ 1-. Athavā yathā sappaṭighehi
  samānasabhāvattā rūpadhātuyaṁ tayo mahābhūtā sappaṭighāti vuttā.
  Yathāha. Asaññasattānaṁ anidassanasappaṭighaṁ ekaṁ mahābhūtaṁ paṭicca
  dve mahābhūtā dve mahābhūte paṭicca ekaṁ mahābhūtanti 2- evaṁ
  puthujjanānaṁ pavattamānā bhāvanāyapahātabbasamānasabhāvā bhāvanāyapahātabbāti
  vucceyyunti natthi navattabbatāya pasaṅgo 3- evañca
  sati puthujjanānaṁ pavattamānāpi bhāvanāyapahātabbā sakabhaṇḍe
  chandarāgādayo parabhaṇḍe chandarāgādīnaṁ upanissayapaccayo rāgo ca
  rāgadiṭṭhīnaṁ adhipatipaccayoti ayamattho laddho hoti. Yathā pana
  aphoṭṭhabbattā rūpadhātuyaṁ tayo mahābhūtā na paramatthato sappaṭighā
  evaṁ apekkhitabbabhāvanārahitā puthujjanesu vattamānā sakabhaṇḍe
  chandarāgādayo na paramatthato bhāvanāyapahātabbāti bhāvanāyapahātabbānaṁ
  nānākkhaṇikakammapaccayatā na vuttā na ca dassanenapahātabbānaṁ
  bhāvanāyapahātabbānaṁ kenaci paccayena paccayoti vuttā. Ye hi
  dassanenapahātabbapaccayā kilesā na te dassanato uddhaṁ
  pavattanti. Dassanenapahātabbapaccayassāpi pana uddhaccasahagatassa

  *  *  *  *  *  *
  Footnote: 1. Ma. na vuttā. 2. abhi. tikapaṭṭhānā. 40/31. 3. Ma. navattabbatāpasaṅgo.
-------------------------------------------------
[page 270]
  Sahāyavekallamattameva dassanena kataṁ na tassa koci bhāvo dassanena
  anuppattidhammataṁ āpāditoti tassa ekantabhāvanāyapahātabbatā
  vuttā. Tasmā tassa tādisasseva sati sahāye vipākuppādanavacanaṁ
  asati ca vipākānuppādanavacanaṁ na virujjhatīti. Tayidaṁ sabbaṁ tesaṁ
  ācariyānaṁ ahopurisikāmattanti apare. Kasmā. Uddhaccasahagatassa
  ekantena bhāvanāyapahātabbattā. Evaṁ hi vuttaṁ bhagavatā katame
  dhammā bhāvanāyapahātabbā uddhaccasahagato cittuppādoti 1-. Yadi
  hi taṁ icchitaṁ siyā yathā atītārammaṇattike niyogā anāgatārammaṇā
  natthīti vatvā vibhajja vuttaṁ evamidhāpi niyogā bhāvanāyapahātabbā
  natthīti vatvā uddhaccasahagato siyā bhāvanāyapahātabbo siyā
  na vattabboti vadeyya. Yā ca taṁ samatthantena yadi vucceyyuntiādinā
  yutti vuttā sāpi ayutti. Kasmā. Yasmā dassanenapahātabbārammaṇānaṁ
  rāgadiṭṭhivicikicchāuddhaccānaṁ dassanenapahātabbabhāvoeva
  icchitoti. Yaṁ pana uddhaccaggahaṇena pāliyaṁ ucdhaccasahagato
  cittuppādo vuttoti vatvā taṁ sādhetuṁ adhipatipaccayaniddese
  uddhaccassa anuddharaṇaṁ nibandhanaṁ vuttaṁ. Tampi anibandhanaṁ
  paṭṭhāne sāvasesapāṭhadassanato. Tathāhi atīto dhammo
  paccuppannassa dhammassa anāgato dhammo paccuppannassa dhammassa
  ārammaṇapaccayena paccayoti etesaṁ vibhaṅge cetopariyañāṇaggahaṇaṁ

  *  *  *  *  *  *
  Footnote: 1. abhi. saṁ. 34/344.
-------------------------------------------------
[page 271]
  Katvā paccuppanno dhammo paccuppannassa dhammassāti etassa
  vibhaṅge labbhamānampi na uddhaṭaṁ bhāvanāyapahātabbassa vipākadānaṁ
  pati dassanenapahātabbassa sahāyabhāvupagamanaṁ vicāretabbaṁ. Kiṁ
  avijjādi viya dānasīlādīnaṁ uppattiyāyeva vipākadānasāmatthiyā
  ṭhānavasena dassanenapahātabbaṁ bhāvanāyapahātabbassa sahāyabhāvaṁ
  upagacchati udāhu kilesā viya kammassa paṭisandhidānaṁ patīti.
  Kiñcettha yadi tāva purimo pakkho pahīnadassanappahātabbattā
  sekhasantāne pavattino bhāvanāyapahātabbassa 1- kiriyabhāvo āpajjati
  pahīnāvijjātaṇhāmāne santāne pavattadānādi viya. Atha dutiyo
  tassāpi dassanenapahātabbattā āpajjati apāyagamanīyasabhāvānativattanato
  tasmā heṭṭhā vicāritanayeneva uddhaccasahagatassa
  vipākadānaṁ pati pāliyā aṭṭhakathāya ca avirujjhanavasenettha
  atthavinicchayo veditabbo.
      Sāpīti uddhaccacetanāpi. Viññāṇassa paccayabhāveti
  sampuṇṇassa vipākaviññāṇassa paccayabhāve. Yadi apanetabbā kasmā
  samavīsati cetanāti vuttanti tassa kāraṇaṁ dassento āha avijjāpaccayā
  pana sabbāpetā hontīti. Abhiññācetanāyapi paccayabhāvaṁ
  dasseti. Yadi evaṁ abhiññācetanāya saha ekavīsatīti vattabbaṁ
  na tathā avacanassa vuttakāraṇattā. Taṁ pana itarāvacanassāpi

  *  *  *  *  *  *
  Footnote: 1. Ma. bhāvanāpahātabbassa.
-------------------------------------------------
[page 272]
  Kāraṇanti samānarūpāya ekissā avacane yaṁ kāraṇaṁ apekkhitvā
  ekā na vuttā tena kāraṇena vuttāyapi avattabbataṁ dasseti.
      [126] Ayaṁ tikoti kāyasaṅkhārattiko. Purimattikanti
  puññābhisaṅkhārattikaṁ. Pavisatīti kathaṁ pavisati. Puññābhisaṅkhāro
  hi aṭṭhakāmāvacaracetanāpabhedo kāyaduccaritato viramantassa siyā
  kāyasaṅkhāro vacīduccaritato viramantassa siyā vacīsaṅkhāro manodvāre
  pana uppannā terasapi cetanā puññābhisaṅkhāro ca hoti
  cittasaṅkhāro ca. Apuññābhisaṅkhāropi kāyaduccaritavasena pavattiyaṁ
  siyā kāyasaṅkhāro vacīduccaritavasena pavattiyaṁ siyā vacīsaṅkhāro
  dve dvārāni muñcitvā manodvāre pavattiyaṁ siyā cittasaṅkhāro
  aneñjābhisaṅkhāro cāti evaṁ dutiyattiko purimattikameva pavisati.
  Tena vuttaṁ atthato puññābhisaṅkhārādīnaṁyeva vasena avijjāya
  paccayabhāvo veditabboti.
      Avijjābhāve bhāvatoti avijjāya atthibhāve saṅkhārānaṁ bhāvato.
  Na hi avijjāya asati kadāci saṅkhārā sambhavanti. Idāni taṁ
  avijjāya bhāvaṁ dassento aññāṇaṁ appahīnaṁ hotīti āha. Tena
  maggena anirodho idha avijjāya atthibhāvo na dharamānatāevāti
  dasseti. Svāyamattho heṭṭhā vibhāvitoyeva. Avijjāsaṅkhātanti
  ca iminā ñāṇābhāvādiṁ nivatteti. Ayaṁ hi akāro ahetukā
  dhammā abhikkhuko āvāsotiādīsu taṁyoganivattiyaṁ dissati.
-------------------------------------------------
[page 273]
  Abhāvo hettha dīpito. Appaccayā dhammāti taṁsambandhitānivattiyaṁ.
  Paccayuppannaṁ hi paccayasambandhīti apaccayuppannattāti taṁsambandhitā
  ettha jotiyati. Anidassanā dhammāti taṁsabhāvanivattiyaṁ. Nidassanaṁ
  hi daṭṭhabbatā. Atha cakkhuviññāṇaṁ nidassanaṁ na passatīti
  taggahetabbatānivattiyaṁ tathā anāsavā dhammāti. Appaṭighā dhammā
  anārammaṇā dhammāti taṁkiccanivattiyaṁ. Arūpino dhammā acetasikā
  dhammāti tabbhāvanivattiyaṁ. Tadaññathā hi ettha pakāsiyati.
  Amanussoti tabbhāvamattanivattiyaṁ. Manussattamattaṁ natthi aññaṁ
  samānanti sadisatā hettha sūciyati. Assamaṇo samaṇapaṭiñño
  aputtoti tathā sambhāvanīyaguṇanivattiyaṁ. Garahā hi ettha ñāyati.
  Kacci bhoto anāmayaṁ anudarā kaññāti tadanappabhāvanivattiyaṁ.
  Anuppannā dhammāti taṁsadisabhāvanivattiyaṁ. Atītānaṁ hi
  uppannapubbattā uppādidhammānañca paccayekadesanibbattiyā
  āraddhupapādabhāvā kālavinimuttassa ca vijjamānattā uppannānukulatā
  pageva paccuppannānanti tabbidhurabhāvo ettha viññāyati. Asekkhā
  dhammāti tadapariyosānanivattiyaṁ. Taṁ niṭṭhānaṁ hettha pakāsiyati. Imesaṁ
  pana atthānaṁ asambhavato pārisesena yathā kusalapaṭipakkhā dhammā
  akusalā evaṁ vijjāpaṭipakkhā avijjāti katvā ñāṇapaṭipakkho
  dhammo aññāṇanti veditabbaṁ. Sukhasaññāya gahetvāti
  dukkhadukkhavipariṇāmadukkhasaṅkhāradukkhatāhi viññūhi dukkhantveva gahetabbaṁ
-------------------------------------------------
[page 274]
  Saṁsāradukkhaṁ sukhanti saññāya abhinivisitvā. Etena tattha
  taṇhāpavattiṁ dasseti. Ārabhatīti nibbatteti.
      Taṇhāparikkhāreti taṇhāya sukhaṁ subhantiādinā saṅkhate parikkhate
  alaṅkateti attho. Taṇhā hi dukkhassa samudayoti ajānanto bālo
  aho vatāhaṁ kāyassa bhedā paraṁ maraṇā khattiyamahāsālānaṁ sahabyataṁ
  upapajjeyyantiādinā paritassanto kāyasaṅkhāre parikkharoti.
  Taṇhāparikkhāreti vā taṇhāya parivārabhūte. Taṇhāvatthuṁ hi
  cakkhādiṁ rūpādiñca abhisaṅkharitvā taṁsamaṅgīnaṁ dentā saṅkhārā taṇhāya
  upanentā tassā parivārā viya hontīti.
      Gativisese brahmalokādike. Anekasatapasubaddhabhiṁsano
  vājapeyyādiko yañño. Amaraṇatthāti gahitā dukkarakiriyā amaratapo.
  Amaro vā devo vā bhaveyyuṁ devaññataro vāti pavattitā vatacariyā
  amaratapo. Dukkhattā vā maro mārako tapo amaratapo. Diṭṭhe
  adiṭṭhasaddo viya mare amarasaddo daṭṭhabbo. Jātiādipapātadukkhajananato
  maruppapātasadisatā puññābhisaṅkhārassa vuttā.
      [127] Mahāpariḷāhajanikanti iminā anudahanaṭṭhena
  tiṇukkāsadisataṁ puññaphalassa dasseti. Appassādatañcāti casaddena
  adhikuṭṭanavinivijjhanāṅgapaccaṅgapalibhañjanādiṁ saṅgaṇhāti. Tappaccayanti
  tassa vipariṇāmadukkhasabhāvassa sugatiphalassa paccayabhūtaṁ. Rammaṇīyabhāvena
  ca assādabhāvena ca gayhamānaṁ puññaphalaṁ
-------------------------------------------------
[page 275]
  Dīpasikhāmadhulittasatthadhārāsadisaṁ. Tadattho ca puññābhisaṅkhāro
  tannipātalehanasadiso vutto. Sukho imissā paribbājikāya [1]- mudukāya
  lomahaṁsāya bāhāya samphassotiādinā sukhasaññāya asubhabhāvassa
  asallakkhaṇeneva ekaccakāmaparibhogoti bālo viya gūthakīḷanaṁ
  kilesābhibhūtatāya. Kodhāyatiabhibhūto 2- asavaso maritukāmo
  viya visakhādanaṁ sampati kiriyākhaṇe āyatiṁ phalakkhaṇe
  ca jigucchaniyaṁ dukkhañca apuññābhisaṅkhāraṁ ārabhati.
  Lobhasahagatassa vā gūthakīḷanasadisatā dosasahagatassa visakhādanasadisatā
  yojetabbā. Sabhayassāpi pisācanagarassa kāmaguṇasamiddhiyā
  sukhavipallāsahetubhāvo viya āruppavipākānaṁ nirantaratāya
  anupalakkhiyamānauppādavayānaṁ dīghasantānatāya agayhamānavipariṇāmānaṁ
  saṅkhāravipariṇāmadukkhabhūtānampi niccādivipallāsahetubhāvoti tesaṁ
  pisācanagarasadisatā tadabhimukhagamanasadisatā ca aneñjābhisaṅkhārassa yojetabbā.
  Avijjābhāvatova saṅkhārabhāvo na abhāvatoti saṅkhārānaṁ
  avijjāpaccayabhāve saṅkhepena anvayato byatirekato ca vuttamatthaṁ suttena
  samatthetuṁ vuttampi cetantiādinā suttapadaṁ ābhataṁ.
      Tattha avidvāti aviddasu. Avijjāgatoti avijjāya samannāgato.
  Appahīnāvijjoti adhippāyo. Tāvāti vattabbantarāpekkho
  nipāto. Tena avijjā saṅkhārānaṁ paccayoti idaṁ tāva siddhaṁ
  idaṁ pana aparaṁ vattabbanti dasseti. Idaṁ pana vattabbanti yamatthaṁ
  sandhāya vuttaṁ taṁ dassetuṁ paccayadhammā nāma yesaṁ paccayā

  *  *  *  *  *  *
  Footnote: 1. Ma. taruṇāYu. 2. Ma. kodhāratiabhibhūto.
-------------------------------------------------
[page 276]
  Honti yathā vā paccayā honti tadubhayesaṁ bahubhāvato anekadhāva
  paccayā hontīti avijjāyapi taṁ āsaṅkanto pucchi katamesaṁ saṅkhārānaṁ
  kathaṁ paccayo hotīti. Puññābhisaṅkhārādayo bahū saṅkhārā vuttā.
  Avijjā ca tesaṁ paccayo hoti na sabbesaṁ ekadhāva hoti tasmā
  imesaṁ saṅkhārānaṁ evaṁ paccayo hotīti idaṁ vattabbanti attho.
  Tatrāti tasmiṁ paccayabhāve. Yadipi katamesaṁ saṅkhārānanti ādinā
  asādhāraṇato pucchā āraddhā ekadesena pana samudāyopalakkhaṇametanti
  dvādasannaṁ paṭiccasamuppādaṅgānaṁ yathāsakaṁ paccayuppannānaṁ
  paccayabhāvo vattabboti taṁ dassetuṁ avijjāya vā paccayabhāve
  pucchite tappasaṅgena sabbesampi paccayadhammānaṁ paccayabhāvaṁ
  visajjetukāmo paccaye tāva pālinayeneva dassetuṁ bhagavatā hītiādi
  āraddhaṁ. Tattha ca bhagavatā catuvīsati paccayā vuttāti sambandho.
  Tesaṁ vasena avijjādīnaṁ paccayabhāvo veditabboti adhippāyo.
      [128] Hetu ca so paccayo cāti iminā vacanena hetuno
  adhipatipaccayādibhūtassa ca gahaṇaṁ siyāti taṁ nivārento āha hetu
  hutvā paccayoti. Evampi soeva doso āpajjatīti puna āha
  hetubhāvena paccayoti vuttaṁ hotīti. Tena na idha hetusaddena
  dhammaggahaṇaṁ kataṁ athakho dhammassa sattiviseso gahitoti dasseti.
  Tassa hi paccayasaddassa ca samānādhikaraṇataṁ sandhāya hetu ca so
  paccayo ca hetu hutvā paccayoti ca vuttaṁ. Evañca katvā
-------------------------------------------------
[page 277]
  Parato pāliyaṁ hetu 1- .pe. Hetupaccayena paccayotiādinā tena
  tena hetubhāvādiupakārena tassa tassa dhammassa upakārakattaṁ vuttaṁ.
  Abhidhammaṭṭhakathāyaṁ pana yo hi dhammo yaṁ dhammaṁ apaccakkhāya tiṭṭhati
  vā uppajjati vā so tassa paccayoti mūlaṭṭhena upakārako dhammo
  hetupaccayoti ca evamādinā dhammappadhānaniddesena dhammato aññā
  dhammasatti nāma natthīti dhammeheva dhammasattivibhāvanaṁ katanti daṭṭhabbaṁ.
  Idhāpi vā hetu ca so paccayo cāti dhammeneva dhammasattiṁ
  dasseti. Na hi hetupaccayotiādiko uddeso kusalādiuddeso viya
  dhammappadhāno athakho dhammānaṁ upakārakabhāvappadhānoti. Eseva
  nayoti iminā tabbhāvena paccayabhāvaṁ ārammaṇādīsu atidisati.
  Ārammaṇañca taṁ paccayo cāti ārammaṇapaccayo ārammaṇaṁ hutvā
  paccayo ārammaṇabhāvena paccayoti atthoti na kammadhārayamattaṁ.
      Vacanāvayavoti sādhanāvayavaṁ sandhāyāha. Vacanasabhāvaṁ hi sādhanaṁ
  paresaṁ aviditatthañāpanato loke sādhananti pākaṭaṁ paññātaṁ. Tathā hi
  naṁ avayavalakkhaṇaṁ vacanasabhāvañca sādhanaṁ avayavapakkhādīni vacanāni
  sādhananti ca ñāyavādino vadanti. Paṭiññā hetūtiādīsūti
  paṭiññāhetūdāharaṇaupanayanigamanāni. Udāharaṇaṁ
  sādhammiyāsādhayasādhanaheturūpo hetūti 2- ca evamādīsu kāraṇaṁ yaṁkiñci
  kāraṇalakkhaṇaṁ sampāpakalakkhaṇampi vā. Ādisaddena tassāpi
  saṅgahetabbatāya ñāpakalakkhaṇaṁ pana vacanāvayavaggahaṇena gahitaṁ. Kāmaṁ

  *  *  *  *  *  *
  Footnote: 1. Ma. hetū hetu .pe. 2. Ma. udāharaṇasādhammiyā sādhyalādhanaṁ hetu. virūpo hetūti.
-------------------------------------------------
[page 278]
  Mūlampi kāraṇalakkhaṇaṁ kāraṇameva kāraṇanti panettha paccayahetu
  gahito. Mūlanti hetu. Hetūti kāraṇavisesavisayattā mūlassa
  visuṁ gahaṇaṁ etīti etassa atthavacanaṁ vattatīti. Tañca
  uppattiṭṭhatīnaṁ sādhāraṇavacanaṁ. Tenevāha tiṭṭhati vā uppajjati
  vāti. Ekacco hi paccayo ṭhitiyāeva upakārako hoti yathā
  pacchājātapaccayo ekacco uppattiyāeva yathā anantarādiko
  ekacco ubhayassa yathā hetuādayo. Upakārakalakkhaṇoti ca
  dhammena dhammasattiupakāraṁ 1- dassetīti daṭṭhabbaṁ. Hinoti patiṭṭhāti
  etthāti hetu. Anekatthattā dhātusaddānaṁ hisaddo mūlasaddo
  viya patiṭṭhaṭṭho veditabbo. Hinoti vā etena kammanidānabhūtena
  uddhaṁ ojaṁ atiharantena mūlena viya pādapo tappaccayaṁ phalaṁ gacchati
  pavattati vuḍḍhiṁ viruḷhiṁ āpajjatīti hetu. Attano phalaṁ karotīti
  kāraṇaṁ. Nidadāti dassentaṁ viya hotīti nidānaṁ. Sambhavati taṁ
  etasmāti sambhavo. Pabhavati etasmāti pabhavoti paccayahetusaddehi
  itaresampi samānatthatā veditabbā. Evaṁ santepi kāraṇavisesavisayo
  hetusaddo kāraṇasāmaññavisayo paccayasaddoti dassento
  mūlaṭṭhenātiādimāha.
      [129] Hetuattho paccayattho ca heṭṭhā papañcavasena vuttoti
  taṁ saṅkhippaṁ dassento āha saṅkhepato .pe. Hetupaccayoti.
  Yathā sālīvīhibījādīni taṁtaṁosadhīnaṁ sālīvīhiādibhāvassa sādhakāni

  *  *  *  *  *  *
  Footnote: 1. Ma. dhammasattiṁ upakāraṁ.
-------------------------------------------------
[page 279]
  Maṇiādippabhāvatthūni ca nīlādivaṇṇāni ceva 1- nīlādippabhāsādhakāni evaṁ
  hetupaccayo yathārahaṁ attanā sampayuttadhammānaṁ kusalādibhāvasādhakoti 2-
  imamatthaṁ dasseti so sālīādīnantiādinā. Ācariyānanti ca
  revatācariyaṁ sandhāyāha. Evaṁ santeti hetupaccayo yadi
  kusalādibhāvasādhako evaṁ sati. Na sampajjati na sijjhati. Yathā
  kusalākusalahetu taṁsamuṭṭhānarūpassa kusalākusalabhāvanāya na pariyatto
  evaṁ abyākatopi hetu taṁsamuṭṭhānarūpassa abyākatabhāvāya.
  Sabhāveneva hi taṁ abyākatanti āha na hi so tesaṁ kusalādibhāvaṁ
  sādhetīti. Hetupaccayo ca tesaṁ hotiyevāti āha na ca paccayo
  na hotīti. Idāni tamatthaṁ pāliyā samatthetuṁ vuttañhetantiādi
  vuttaṁ. Vinā etenāti etena hetunā abyākatabhāvasādhakena vinā
  ahetukattā. Abyākatabhāvo siddho sabhāvenevāti adhippāyo.
  Yoniso bhikkhave manasikaroto anuppannā ceva kusalā dhammā
  uppajjanti uppannā ca kusalā dhammā abhivaḍḍhantītiādivacanehi
  kusalabhāvassa yonisomanasikārapaṭibaddhatā siddhāti āha
  yonisomanasikārapaṭibaddho kusalādibhāvoti. Eteneva akusalābyākatabhāvāpi
  kusalabhāvo viya na hetupaṭibaddhāti dassitaṁ hoti. Yaṁ paneke
  maññeyyuṁ ahetukahetussa akusalabhāvo viya sahetukahetūnampi sabhāvatova
  kusalādibhāvo aññesaṁ taṁ sampayuttānaṁ hetupaṭibaddhoti tassa
  uttaraṁ vuttaṁ yadi cātiādimāha.

  *  *  *  *  *  *
  Footnote: 1. Ma. ayaṁ pāṭho natthi. 2. Ma. kusalādibhāvassa sādhakoti.
-------------------------------------------------
[page 280]
      Alobho kusalo vā siyā abyākato vāti yadi alobho
  sabhāvato kusalo so kusalasabhāvattā abyākato na siyā. Atha
  abyākato taṁsabhāvattā kusalo na siyā alobhasabhāvassa
  adosattābhāvo viya. Yasmā pana ubhayathāpi hoti tasmā yathā ubhayathā
  hontesu saddhādīsu sampayuttesu hetupaṭibaddhaṁ kusalādibhāvaṁ
  pariyesatha 1- na sabhāvato evaṁ hetūsupi kusalāditā aññapaṭibaddhā
  pariyesitabbā na sabhāvatoti yaṁ vuttaṁ sampayuttahetūsu sabhāvatova
  kusalādibhāvoti taṁ na yujjati. Sā pana pariyesiyamānā
  yonisomanasikārādipaṭibaddhā hotīti hetūsu viya sampayuttesupi
  yonisomanasikārādipaṭibaddho kusalādibhāvo na hetupaṭibaddhoti siddhaṁ hotīti
  adhippāyo. Viruḷhamūlā viyāti etena mūlāni viya mūlānīti
  dasseti. Tenevāha supatiṭṭhitabhāvasādhanenāti. Svāyaṁ kusalo
  dhammo kusalassa kusalo dhammo abyākatassa kusalo dhammo
  kusalābyākatassa akusalo dhammo akusalassa akusalo dhammo
  abyākatassa akusalo dhammo akusalābyākatassa abyākato dhammo
  abyākatassāti evaṁ sattadhā pañhāvāre niddiṭṭho. Yaṁ pana vuttaṁ
  hetukiccaṁ dassentena hetu hetusampayuttakānaṁ dhammānaṁ taṁsamuṭṭhānānañca
  rūpānaṁ hetupaccayena paccayoti tattha paṭhamo hetusaddo
  paccattaniddiṭṭho paccayadhammaniddeso. Tenassa hetubhāvena
  upakārakatā hetupaccayatāti dasseti. Dutiyo paccayuppannavisesanaṁ.

  *  *  *  *  *  *
  Footnote: 1. Ma. pariyesetha.
-------------------------------------------------
[page 281]
  Tena na yesaṁkesañci sampayuttakānaṁ hetu hetupaccayena paccayo
  athakho hetunā sampayuttānamevāti dasseti. Nanu ca
  sampayuttasaddassa sāpekkhattā dutiye hetusadde avijjamānepi aññassa
  apekkhitabbassa aniddaṭṭhattā hetu attanāva sampayuttakānaṁ
  hetupaccayena paccayoti ayamattho viññāyatīti. Nāyamekanto.
  Hetusaddo hi paccattaniddiṭṭho. Hetupaccayena paccayoti ettheva
  byāvato yathā gayhati na tadā sampayuttavisesanaṁ hotīti
  sampayuttā avisiṭṭhā yekeci gahitā bhaveyyunti. Nanu ca yathā arūpino
  āhārā sampayuttakānaṁ dhammānaṁ arūpino indriyā sampayuttakānaṁ
  dhammānanti ca vutte dutiyena āhāraggahaṇena indriyaggahaṇena ca
  vināpi āhārindriyasampayuttakāva gayhanti evaṁ idhāpi siyāti na
  āhārindriyā sampayuttassa vajjetabbassa abhāvato. Vajjetabbābhāvato
  hi tattha dutiye āhārindriyaggahaṇe asatipi taṁsampayuttakāva
  gayhantīti taṁ na kataṁ. Idha pana vajjetabbaṁ atthīti kattabbaṁ dutiyaṁ
  hetuggahaṇaṁ. Evampi hetu hetusampayuttakānanti ettha
  hetusampayuttakānaṁ soeva sampayuttakānaṁ hetūti visesanassa akatattā yokoci
  hetu yassa kassaci hetusampayuttassa hetupaccayena paccayoti āpajjatīti.
  Nāpajjati paccattaniddiṭṭhasseva hetuno puna sampayuttavisesanabhāvena
  vuttattā. Etadatthameva hi vināpi dutiyena hetusaddena
  hetusampayuttabhāve siddhepi tassa gahaṇaṁ kataṁ. Athavā asati
-------------------------------------------------
[page 282]
  Dutiye hetusadde hetusampayuttakānaṁ hetupaccayena paccayo na pana
  hetūnanti evampi gahaṇaṁ siyāti taṁ nivāraṇatthaṁ so vutto.
  Tena hetusampayuttabhāvaṁ ye labbhanti tesaṁ sabbesaṁ hetūnaṁ
  aññesampi hetu hetupaccayena paccayoti dassitaṁ hoti. Yasmā
  pana hetujjhānamaggā patiṭṭhāmattādibhāvena aññadhammanirapekkhā na
  āhārindriyā viya sāpekkhāeva tasmā etesveva dutiyaṁ
  hetvādiggahaṇaṁ kataṁ. Āhārindriyā pana āharitabbaīsitabbāpekkhāeva
  tasmā te vināpi dutiyena āhārindriyaggahaṇena attanāeva
  āharitabbe īsitabbe ca āhārindriyabhūte aññe ca sampayuttake
  parichindantīti taṁ tattha na kataṁ idha ca dutiyena hetuggahaṇena
  paccayuppannānaṁ hetunā paccayabhūteneva ca sampayuttānaṁ hetūnaṁ
  aññesañca paricchinnattā puna visesanakiccaṁ natthīti pañhāvāre
  kusalo hetusampayuttakānaṁ khandhānantiādīsu dutiyaṁ hetuggahaṇaṁ na
  katanti daṭṭhabbaṁ.
      Ārammaṇabhāvenāti visayabhāvena ālambitabbabhāvenāti attho.
  Ārabhitvāpīti pisaddena imamatthaṁ dasseti rūpāyatanādimatte
  yasmiṁkismiñci ekasmiṁ aṭhatvā yaṁ yaṁ dhammaṁ ārabbhāti aniyamena
  sabbarūpāyatanānaṁ .pe. Sabbadhammāyatanānañca [1]- vuttattā rūpādibhedena
  chabbidhesu saṅkhatāsaṅkhatapaññattidhammesu na koci dhammo ārammaṇapaccayo
  na hotīti. Svāyaṁ ārammaṇapaccayabhāvo heṭṭhā vibhāvitoeva.

  *  *  *  *  *  *
  Footnote: 1. Ma. ārammaṇapaccayabhāvassa.
-------------------------------------------------
[page 283]
      [130] Ālambhitvāti gahetvā. Ekantasārammaṇabhāvato
  anārabbha pavattieva natthīti āha ārabbhevāti. Svāyaṁ kusalo
  dhammo kusalassa kusalo dhammo akusalassa kusalo dhammo
  abyākatassa akusalo dhammo akusalassa akusalo dhammo kusalassa
  akusalo dhammo abyākatassa abyākato dhammo abyākatassa
  abyākato dhammo kusalassa abyākato dhammo akusalassāti evaṁ
  navappakāro veditabbo.
      Jeṭṭhakaṭṭhenāti pamukhabhāvena. Attādhīnānañhi patibhūto dhammo
  adhipati. So tesaṁ pamukhabhāvena pavattati. Chandavato kinnāma
  na sijjhatītiādikaṁ purimābhisaṅkhārupanissayaṁ labhitvā uppajjamāne
  cittuppāde chandādayo dhurabhūtā jeṭṭhakabhūtā sampayuttadhamme
  sādhayamānā vase pavattayamānā hutvā pavattanti. Sampayuttadhammā
  ca tesaṁ vasena vattanti hīnādibhāvena tadanuvattanato. Tena te
  adhipatipaccayā honti. Garukātabbampi ārammaṇaṁ tanninnapoṇapabbhārānaṁ
  assādanapaccavekkhaṇamaggaphalānaṁ attano vase vattayamānaṁ
  viya paccayo hoti tasmā ayaṁ attādhīnānaṁ patibhāvena
  upakārakattā adhipatipaccayoti daṭṭhabbo. Chandādhipatīti chandasaṅkhāto
  adhipati. Chandaṁ dhuraṁ chandaṁ jeṭṭhakaṁ katvā cittuppattikāle
  uppannassa kattukamyatāchandassetaṁ nāmaṁ. Sesesupi eseva nayo.
  Kasmā pana yathā hetupaccayaniddese hetu hetusampayuttakānanti
-------------------------------------------------
[page 284]
  Vuttaṁ evamidha adhipati adhipatisampayuttakānanti avatvā
  chandādhipati chandasampayuttakānantiādinā nayena vuttanti. Ekakkhaṇe
  abhāvato. Hetavo hi dve tayopi ekakkhaṇe hetupaccayā honti
  mūlaṭṭhena upakārakabhāvassa avijahanato adhipati pana jeṭṭhakaṭṭhena
  upakārako na ca ekakkhaṇe bahū jeṭṭhakā honti tasmā ekato
  uppannānampi tesaṁ ekakkhaṇe adhipatipaccayabhāvo natthīti adhipati
  adhipatisampayuttakānanti avatvā chandādhipati chandasampayuttakānantiādinā
  nayena vuttaṁ. Yaṁ yaṁ dhammanti yaṁ yaṁ ārammaṇadhammaṁ.
  Garuṁ katvāti garukāracittikāravasena vā assādanavasena vā garuṁ bhārikaṁ 1-
  laddhabbaṁ avijahitabbaṁ anavaññātaṁ katvā. Te te dhammāti te te
  garukātabbā dhammā. Tesaṁ tesanti taṁtaṁgarukāradhammānaṁ.
  Adhipatipaccayenāti ārammaṇādhipatipaccayena. Svāyaṁ kusalo dhammo
  kusalalsa sahajātārammaṇehi akusalassa ārammaṇeneva abyākatassa
  sahajātārammaṇehi kusalābyākatassa sahajātenevāti kusalamūlā cattāro
  akusalo dhammo akusalassa sahajātārammaṇehi abyākatassa sahajāteneva
  tathā akusalābyākatassāti akusalamūlā tayo abyākato dhammo
  abyākatassa sahajātārammaṇehi kusalassa ārammaṇeneva tathā
  akusalassāti abyākatamūlā tayoti saṅakhepato dasappakāro
  adhipatipaccayo. Ettha ca sattadhā sahajātādhipati sattadhā
  ārammaṇādhipati veditabbo.

  *  *  *  *  *  *
  Footnote: 1. Ma. garukārikaṁ.
-------------------------------------------------
[page 285]
      Antarāyatīti antaraṁ byāvadhāyakanti 1- attho. Nāssa antaraṁ
  vijjatīti anantaro anantaro ca so paccayocāti anantarapaccayo.
  Atthānantaratā anantarapaccayo kālānantaratā samanantarapaccayotiādinā
  bahudhā papañcayanti asāraṁ ganthavitthāraṁ karonti. Yathā
  pavattiokāsadānavisesabhāvena natthivigatapaccayā vuttā na evaṁ
  anantarasamanantarapaccayā ete pana cittaniyamahetubhāvena vuttāti
  taṁ cittaniyamahetubhāvaṁ dassetuṁ yo hi esātiādi āraddhaṁ.
      [131] Tattha manoviññāṇadhātūtiādi cittaniyamoti ettha
  ādisaddena santīraṇānantarā voṭṭhabbanaṁ cutianantarā paṭisandhīti
  yassa yassa cittassa anantarā yaṁ yaṁ cittaṁ uppajjati tassa
  tassa tadanantaruppādaniyamo taṁtaṁsahakāripaccayavisiṭṭhassa
  purimapurimacittasseva vasena ijjhatīti dasseti. Atthānantaratāyāti atthena
  kenaci dhammena anantaratāya. Kālānantaratāyāti kālappabhedena
  anantaratāya. Ācariyānanti idhāpi revatācariyameva sandhāya vuttaṁ.
  Tatthāti tasmiṁ kālānantaratāya samanantarapaccayabhāve tasmiṁ vā
  yathāvuttavirodhe. Bhāvanābalena pana vāritattāti ettha yathā
  rukkhassa vekhe 2- dinne pupphituṁ samatthasseva pupphanaṁ na hoti vekhe 2-
  pana apanīte tāyaeva samatthatāya pupphanaṁ hoti evaṁ idhāpi bhāvanābalena
  vāritattā samuṭṭhāpanasamatthasseva asamuṭṭhāpanaṁ tasmiñca
  apagate tāyaeva samatthatāya samuṭṭhāpanaṁ hotīti adhippāyo.

  *  *  *  *  *  *
  Footnote: 1. Ma. byavadhāyakanti. 2. Ma. vedhe.
-------------------------------------------------
[page 286]
  Tampi vacanaṁ kālānantaratā natthi sattāhādinā kālena
  antaritabhāvato etadeva kālantaritatā atthi icceva vadāma. Nanu ca
  kālo nāma koci paramatthato natthīti vadeyyāti āsaṅkanto āha
  kālānantara .pe. Laddhīti. Byañjanamattatovettha nānākaraṇaṁ
  paccetabbaṁ na atthatoti upacayasantatiadhivacananiruttipadānaṁ viya
  saddatthamattato nānākaraṇaṁ na ca vacanīyatthatoti adhippāyo.
  Teneva saddatthavisesaṁ dassetuṁ kathantiādimāha.
      Tattha purimapacchimānaṁ nirodhuppādantarābhāvato nirantaruppādanasamatthatā
  anantarapaccayabhāvo rūpakalāpānaṁ viya saṇṭhānābhāvato
  paccayapaccayuppannānaṁ sahāvaṭṭhānābhāvato ca. Idamito heṭṭhā
  uddhaṁ tiriyanti vibhāgābhāvā attanā ekattamiva upanetvā suṭṭhu
  anantarabhāvena uppādanasamatthatā samanantarapaccayatā.
  Uppādanasamatthatāti ca abyāpārattā dhammānaṁ yasmiṁ yadākāre niruddhe
  vattamāne vā sati taṁtaṁvisesavanto dhammā honti tassa sova
  ākāro vuccatīti daṭṭhabbo. Dhammānaṁ pavattimattameva ca upādāya
  kālavohāroti nirodhā vuṭṭhahantassa nevasaññānāsaññāyatanaphalasamāpattīnaṁ
  asaññabhavā cavantassa purimacutipacchimapaṭisandhīnañca
  nirodhuppādanirantaratāya kālantaratā natthi. Na hi tesaṁ antarā
  arūpadhammappavatti atthi yaṁ upādāya kālantaratā vucceyya na ca
  rūpadhammappavatti arūpadhammappavattiyā antaraṁ karoti
-------------------------------------------------
[page 287]
  Aññasantānattā. Rūpārūpasantatiyo hi dve aññamaññaṁ visadisasabhāvattā
  aññamaññupakārabhāvena pavattamānāpi visuṁyeva honti.
  Ekasantatiyañca purimapacchimānaṁ majjhe pavattamānaṁ taṁ
  santatipariyāpannatāya antarakārakaṁ hoti. Tādisañca kiñci
  nevasaññānāsaññāyatanaphalasamāpattīnaṁ majjhe natthi na ca abhāvo
  antarakārako hoti abhāvattāeva. Tasmā javanānantarassa javanassa viya
  bhavaṅgānantarassa bhavaṅgassa viya ca niranataratā suṭṭhu anantaratā hotīti tathā
  uppādanasamatthatā nevasaññānāsaññāyatanacutīnampi daṭṭhabbā.
  Uppattiyā paccayabhāvo cettha anantarapaccayādīnaṁ pākaṭoti
  uppādanasamatthatāva vuttā. Paccuppannānaṁ pana dhammānaṁ
  pubbantāparantaparicchedena gahitānaṁ uppajjatīti vacanaṁ alabhantānaṁ atīto
  dhammo paccuppannassa dhammassa anantarapaccayena paccayotiādinā
  anantarādipaccayabhāvo vuttoti na so uppattiyāevāti viññāyati.
  Na hi kusalādiggahaṇaṁ viya paccuppannaggahaṇaṁ aparicachedaṁ. Yato
  uppattimattasamaṅgino evaggahaṇaṁ siyā. Teneva ca atītattike
  paṭiccavārādayo na santīti. Tassa kusalo dhammo kusalassa kusalo
  dhammo abyākatassa akusalo dhammo akusalassa akusalo dhammo
  abyākatassa abyākato dhammo abyākatassa abyākato dhammo
  kusalassa abyākato dhammo akusalassāti sattadhā bhedo veditabbo.
      [132] Uppajjamānova saha uppādanabhāvenāti etthāpi
-------------------------------------------------
[page 288]
  Uppattiyā paccayabhāvena pākaṭena ṭhitiyāpi paccayabhāvaṁ nidassetīti
  daṭṭhabbaṁ. Aññathā ca 1- padīpanidassanaṁ na yujjeyya. Padīpo hi
  pabhāsassa ṭhitiyāpi paccayo na uppattiyāeva. Paccayuppannānaṁ
  sahajātabhāvena upakārakatā sahajātapaccayatā. Okakantikkhaṇeti
  paṭisandhikkhaṇe. Tasmiṁ hi khaṇe nāmarūpaṁ okkantaṁ viya paralokato
  āgantvā idha mātukucchiādiṁ pavisantaṁ viya uppajjati tasmā
  so khaṇo okkantikkhaṇoti vuccati. Ettha ca rūpanti hadayavatthuyeva
  adhippetaṁ. Taṁ hi nāmassa nāmañca tassa sahajātapaccayo
  hoti. Cittacetasikāti pavattiyaṁ cattāro khandhā paṭisandhikkhaṇe
  cittasamuṭṭhānānaṁ abhāvato. Rūpino dhammāti hadayavatthuṁ sandhāyāha.
  Tattha yadipi pubbe okkantikkhaṇe nāmarūpanti vuttaṁ tathāpi tena
  khaṇantare sahajātapaccayabhāvo rūpadhammānaṁ na nivāritoti taṁ
  nivāraṇatthamidaṁ vuttanti gahetabbaṁ. Kiñcikāleti keci kismiñci kāleti
  attho. Tena rūpino dhammā keci vatthubhūtā kismiñci paṭisandhikāleti
  aññesaṁ rūpadhammānaṁ vatthuno ca pavattiyaṁ arūpadhammānaṁ
  sahajātapaccayabhāvaṁ pubbe anivāritaṁ nivāreti. Evañca katvā
  kiñci kālanti vā kismiñci kāleti vā vattabbe tathā avatvā
  vibhattivipallāsaṁ katvā vuttaṁ. Tena kiñcīti upayogekavacanaṁ.
  Rūpino dhammāti etena sambandhe paccattabahuvacanaṁ jāyati. Kāleti
  etena sambandhe bhummekavacananti dīpitanti veditabbaṁ. Purimena ca

  *  *  *  *  *  *
  Footnote: 1. Ma. casaddo natthi.
-------------------------------------------------
[page 289]
  Eko khandho vatthu ca tiṇṇaṁ khandhānantiādivacanena nāmasahitaṁeva
  vatthu nāmassa paccayoti vattabbe āpanne itarena kevalassa ca
  tathā vattabbataṁ dasseti. Svāyaṁ sahajātapaccayo kusalo dhammo
  kusalassa abyākatassa kusalābyākatassa akusalo dhammo akusalassa
  abyākatassa akusalābyākatassa abyākato dhammo abyākatassa
  kusalābyākato dhammo abyākatassa akusalābyākato dhammo
  abyākatassāti navavidho veditabbo.
      Attano upakārakassa upakārakatā aññamaññapaccayatā.
  Tathāhissa tidaṇḍaṁ nidassitaṁ. Upakārakatā ca aññamaññatāvaseneva
  daṭṭhabbā na sahajātatādivasena. Sahajātādipaccayo
  hontoyeva hi koci aññamaññapaccayo na hoti na ca
  sahajātādipaccayadhammehi vinā imassa pavatti atthi. Tathāhi
  sahajātādipaccayo ca honto yokoci 1- aññamaññapaccayo hoti.
  Yadi ca attano upakārakassa upakārakatāmattaṁ aññamaññapaccayo
  siyā purejātapacchājātabhāvena upakārakassa 2- upakārakā vatthukhandhā
  aññamaññapaccayā siyuṁ na ca taṁ icchitaṁ. Tena vuttaṁ upakārakatā
  ca aññamaññatāvaseneva 3- daṭṭhabbāti. Ayañca uppattiyā
  ṭhitiyā ca upakārakoti veditabbo. Ayaṁ pana kusalo dhammo kusalassa
  akusalo dhammo akusalassa abyākato dhammo abyākatassāti
  tividho veditabbo. Taruādīnaṁ paṭhavī viya adhiṭṭhānākārena

  *  *  *  *  *  *
  Footnote: 1. Ma. hontoyeva hi koci. 2. Ma. upakārassa. 3. Ma. aññamaññavaseneva.
-------------------------------------------------
[page 290]
  Paṭhavīdhātusesadhātūnaṁ cakkhādayo cakkhuviññāṇādīnaṁ upakārakā cittakammassa
  paṭādayo viya nissayākārena khandhādayo taṁtaṁnissayānaṁ khandhādīnaṁ.
  Paṭhavīdhātuyaṁ patiṭṭhāyaeva hi sesadhātuyo upādāyarūpāni viya
  yathāsakaṁ kiccaṁ karonti.
      Adhiṭṭhānākārenāti ādhārākārena. Ādhārākāro cettha tesaṁ
  sātisayaṁ tadadhīnavuttitāya veditabbo. Yato bhūtāni aniddisitabbaṭṭhānāni
  vuccanti. Evañca katvā cakkhādīnampi adhiṭṭhānākārena
  upakārakatā suṭṭhu yujjati. Na hi yathāvuttaṁ tadadhīnavuttitāvisesaṁ
  muñcitvā añño cakkhādīsu adesakānaṁ arūpadhammānaṁ adhiṭṭhānākāro
  sambhavati. Yadipi yaṁ yaṁ dhammaṁ paṭicca ye ye dhammā
  uppajjanti tesaṁ sabbesaṁ tadadhīnavuttibhāvo. Yena pana
  paccayabhāvavisesena cakkhādīnaṁ paṭumandabhāvesu cakkhuviññāṇādayo
  tadanuvidhānākāreneva pavattanti svāyamidha tesaṁ tadadhīnavuttitāsiddho
  visesoti vutto 1-. Evaṁ hi paccayabhāvasāmaññe satipi
  ārammaṇapaccayato nissayapaccayassa viseso vibhāvito hoti. Svāyannayo
  heṭṭhā pakāsitova. Chaṭṭho panāti ettha rūpino dhammā arūpīnaṁ
  dhammānaṁ kismiñci kāleti idaṁ na labbhati. Yaṁ panettha labbhati
  rūpino dhammā kecīti tattha teeva dhamme dassetuṁ cakkhāyatanantiādi
  niddiṭṭhaṁ. Yaṁ rūpanti hadayavatthuṁ sandhāya vuttaṁ. Ayaṁ pana
  nissayapaccayo terasavidho. Kathaṁ. Sahajātato kusalamūlā tayo tathā

  *  *  *  *  *  *
  Footnote: 1. Ma. ayaṁ pāṭho natthi.
-------------------------------------------------
[page 291]
  Akusalamūlā abyākatamūlesu pana purejātaṁ labbhati. Abyākataṁ hi
  abyākatassa sahajātampi paccayo hoti purejātampi kusalassa
  purejātameva tathā akusalassa kusalābyākataṁ sahajātapurejātato
  kusalassa sahajātatoeva abyākatassa tathā akusalābyākatanti
  evaṁ terasa.
      [133] Tadadhīnavuttitāya attano phalena nissitoti yaṁkiñci
  kāraṇaṁ nissayoti vatvā tattha yo bhuso nissayo taṁupanissayoti
  niddhāreti. Balavakāraṇabhāvena upakārakoti ārammaṇabhāvavasena
  anantaraṁ anurūpacittuppādanasamatthatāvasena kevalañca balavantaṁ kāraṇaṁ
  hutvā upakārako. Tenāha sotiādi.
      Tattha dānaṁ datvāti deyyadhammaṁ cajitvā. Yāya vā cetanāya
  so diyyati sā cetanā dānaṁ. Datvāti taṁ cetanaṁ pariyodapetvā
  visuddhaṁ katvā. Sīlaṁ samādiyitvāti pañcaṅgadasaṅgādivasena niccasīlaṁ
  gaṇhitvā. Iminā samādānaviratiyeva dassitā.
  Sampattaviratisamucchedaviratiyo pana loke sīlanti apākaṭattā na vuttā.
  Kiñcāpi na vuttā ārammaṇapaccayā pana hontiyeva. Tattha
  samucchedavirati sekkhānaṁyeva kusalassa ārammaṇaṁ hoti na itaresaṁ.
  Uposathakammanti pāṇaṁ na hane na cādinnamādiyeti 1- evaṁ vuttaṁ
  uposathasīlaṁ. Taṁ garuṁ katvā paccavekkhatīti taṁ yathāvuttaṁ kusalaṁ sekkhāpi 2-

  *  *  *  *  *  *
  Footnote: 1. aṅ. tika. 20/276. 2. Ma. sekkhopi.
-------------------------------------------------
[page 292]
  Puthujjanopi paccavekkhati. Arahāpi taṁ paccavekkhateva. Arahatopi
  hi pubbe kataṁ kusalaṁ kusalameva. Yena pana cittena paccavekkhati
  taṁ kariyācittaṁ nāma hoti. Tasmā kusalākusalassāti imasmiṁ adhikāre
  na labbhati. Pubbe suciṇṇānīti datvā katvāti hi āsannakatāni
  vuttāni iminā na āsannakatānīti veditabbāni. Dānādīhi
  vā sesāni kāmāvacarakusalāni dassetuṁ idaṁ vuttaṁ. Jhānā
  vuṭṭhahitvāti jhānaṁ samāpanno jhānato vuṭṭhahitvā. Jhānaṁ vuṭṭhahitvātipi
  pāli. Sekkhā gotrabhunti sotāpannaṁ sandhāya vuttaṁ.
  So hi gotrabhuṁ paccavekkhati. Vodānanti idaṁ pana
  sakadāgāmianāgāmino sandhāya vuttaṁ. Tesaṁ hi taṁ cittaṁ vodānaṁ nāma
  hoti. Sekkhāti vā sotāpannasakadāgāmianāgāmino. Maggā
  vuṭṭhahitvāti maggaphalabhavaṅgātikkamavasena attanā paṭiladdhamaggā
  vuṭṭhahitvā. Suddhamaggatoyeva pana vuṭṭhāya paccavekkhaṇaṁ nāma
  natthi. Ādisaddena kusalaṁ aniccato dukkhato anattato 1- jhānā
  vuṭṭhahitvā sammasatītievamādiṁ saṅgaṇhāti. Yadipi nānattaṁ akatvāva
  vibhatto tathāpi idampi ārammaṇādhipatiārammaṇupanissayānaṁ visesoti
  dassetuṁ tatthātiādi vuttaṁ.
      [134] Tesaṁ 2- cittacetasikānaṁ anantarapaccayānantarupanissayānaṁ
  nikkhepaviseso atthi. Yasmā purimo abyākatadhammavasena pavatto
  itaro kusalādivasenapīti sopi nikkhepaviseso atthato ekībhāvameva

  *  *  *  *  *  *
  Footnote: 1. Ma. anattato vipassantīti. 2. Ma. nesaṁ.
-------------------------------------------------
[page 293]
  Gacchati sabbesupi cittuppādesu tadubhayassa icchitabbattā. Evaṁ
  santepītiādi anantarānantarupanissayānaṁ visesadassanaṁ. Yathā
  hītiādi anantarupanissayassa sambhavadassanaṁ. Pakatoti ettha pakāro
  upasaggo. So attano phalassuppādanasamatthabhāvena suṭṭhu katataṁ
  dīpeti. Tathā ca kataṁ attano santāne kataṁ hotīti āha attano
  santānetiādi. Karaṇañca duvidhaṁ nipphādanaṁ upasevanañcāti taṁ
  dassetuṁ nipphādito vātiādi vuttaṁ. Tattha nipphādanaṁ
  hetupaccayasamodhānena phalassa nibbattanaṁ. Upasevanaṁ pana kāye
  alliyāpanavasena upayogupasevanaṁ vijānanasañjānanānubhavanādivasena 1-
  ārammaṇupasevanañca. Teneva anāgatānampi cakkhusamphassādīnaṁ 2-
  ārammaṇupasevanena upasevitānaṁ pakatupanissayatā vuttā hoti pageva
  atītapaccuppannānaṁ. Paccuppannassāpi hi paccuppannaṁ
  utubhojanaṁ senāsanaṁ upanissāya jhānaṁ uppādetītiādivacanato
  pakatupanissayabhāvo labbhatīti.
      Pakatiyāevāti paccayantarasaṅkararahitena attano sabhāveneva.
  Upanissayoti balavakāraṇaṁ katvā anekappakārato pabhedo veditabbo
  pañhāvāre āgatanayena. Paccayavāre pana purimā purimā kusalā
  dhammā pacchimānaṁ pacchimānaṁ kusalānaṁ dhammānaṁ upanissayapaccayena
  paccayo purimā purimā kusalā dhammā pacchimānaṁ pacchimānaṁ
  akusalānaṁ dhammānaṁ kesañci kusalā abyākatānaṁ akusalā akusalānaṁ

  *  *  *  *  *  *
  Footnote: 1. Ma. vijānanasañjānanādīnaṁ vasena. 2. Ma. utusampadādīnaṁ.
-------------------------------------------------
[page 294]
  Kusalānaṁ kesañci akusalā abyākatānaṁ abyākatā abyākatānaṁ
  abyākatā kusalānaṁ abyākatā akusalānaṁ puggalopi senāsanampi
  upanissayapaccayena paccayoti 1-. Tattha ye purimā yesaṁ pacchimānaṁ
  anantarupanissayā honti te tesaṁ sabbesampi ekanteneva honti
  na kesañci kadāci. Tasmā yesu padesu anantarupanissayo labbhati
  tesu kesañcīti na sakkā vattunti na vuttaṁ. Ye pana purimā
  yesaṁ pacchimānaṁ ārammaṇupanissayo vā pakatupanissayo vā honti
  te tesaṁ na sabbesaṁ ekantena honti. Yesaṁ uppattivibandhakā
  paccayā balavanto honti tesaṁ na bhavanti itaresaṁ bhavanti.
  Tasmā yesu padesu anantarapaccayo na labbhati tesu kesañcīti
  vuttaṁ. Siddhānaṁ paccayadhammānaṁ yehi paccayuppannehi bhavitabbaṁ
  tesaṁ kesañcīti ayamettha attho. Kasiṇapaññattiyā
  ārammaṇupanissayatābhāvato ekaccāya paññattiyā saddhiṁ sabbo dhammo
  ārammaṇupanissayo anantarātīto cittacetasikarāsi anantarupanissayo
  kusalākusalavipākakiriyarūpavasena pañcavidho pakatupanissayoti ayamettha
  saṅkhepo. Vitthāro pana paṭṭhānaṭṭhakathāyaṁ veditabbo.
      [135] Paṭhamataranti paccayuppannato puretaraṁ. Ayaṁ hi purejātapaccayo
  rūpadhammavaseneva labbhati. Paccayuppanno ca arūpadhammāyeva.
  Tenāha vattamānabhāvena upakārakoti.

  *  *  *  *  *  *
  Footnote: 1. abhi. tika. 40/7.
-------------------------------------------------
[page 295]
  Nissayārammaṇākārādīhi visiṭṭhā purejātabhāvena vinā upakārakabhāvaṁ
  agacchantānaṁ vatthārammaṇānaṁ purejātākārena upakārakatā
  purejātapaccayatā. Evaṁ vatthārammaṇavasena duvidhe purejātapaccaye
  cakkhāyatanantiādi vatthuvasena vuttaṁ. Rūpāyatanantiādi 1- ārammaṇavasena.
  Yaṁ rūpanti hadayavatthuṁ sandhāyāha. Tattha kiñcikāleti pavattikālavasena vuttaṁ.
  Kiñcikālena cutipaṭisandhikālavasena 2-. Yāni ārammaṇapurejātena vinā
  na vattanti tesaṁ cakkhuviññāṇādīnaṁ ārammaṇapurejātadassanena
  manodvārepi yaṁ yaṁ ārammaṇapurejātena vattati tassa tassa
  ārammaṇapaccayabhūtaṁ sabbaṁ rūparūpaṁ ārammaṇapurejātanti dassitameva
  hoti. Tathāhi vuttaṁ pañhāvāre ārammaṇapurejātaṁ sekkhā vā
  puthujjanā vā cakkhuṁ aniccato dukkhato anattato vipassantītiādi 3-.
  Abyākato dhammo abyākatassa dhammassa purejātapaccayena paccayo
  abyākato dhammo kusalassa dhammassa purejātapaccayena paccayo
  abyākato dhammo akusalassa dhammassa purejātapaccayena paccayoti 4-
  abyākatamūlakādayo vārā 5-. Te ca paccekaṁ vatthupurejātaṁ
  ārammaṇapurejātanti dvidhā vibhattā.
      Paccayuppannassa dhammassa puretaraṁ siddhabhāve sati
  paccayadhammassa pacchājātatāti vuttaṁ purejātānanti. Ayañca nayo
  rūpadhammesueva labbhati na arūpadhammesūti vuttaṁ rūpadhammānanti. Yadi

  *  *  *  *  *  *
  Footnote: 1. Ma. rūpārammaṇantiādi. 2. Ma. kiñcikālena iti paṭisandhikālavasena.
  3. abhi. tika. 40/184. 4. abhi. tika. 40/184. 5. Ma. abyākatamūlakā tayova vāRā.
-------------------------------------------------
[page 296]
  Paccayuppannā dhammā puretarameva jātā kathaṁ paccayabhāvoti āha
  upatthambhakattenāti. Pacchājātena hi vinā santānāvicchedahetubhāvaṁ
  agacchantānaṁ dhammānaṁ ye pacchājātākārena upakārakā tesaṁ
  sā vippayuttākārādīhi visiṭṭhā upakārakatā pacchājātapaccayatā.
  Evaṁ sabbapaccayānaṁ paccayantarākāravisiṭṭhā upakārakatā
  yojetabbā.
      Gijjhapotakasarīrānaṁ āhārāsā cetanā viyāti etena
  manosañcetanāhāravasena pavattamānehi arūpadhammehi rūpakāyassa
  upatthambhitabhāvaṁ dasseti. Teneva āhārāsā viyāti avatvā
  cetanāgahaṇaṁ kataṁ. Kāyassāti catusamuṭṭhānikabhūtupādāyarūpasaṅkhātassa
  rūpakāyassa. Saṅkhepato ṭhapetvā rūpadhamme avasiṭṭho 1- arūpakkhandho
  pacchājātapaccayo. So jātivasena kusalo akusalo vipāko kiriyāti
  catubbidhoti veditabbaṁ.
      [136] Kusalādibhāvena attanā sadisassa payogena karaṇīyassa
  punappunaṁ karaṇaṁ pavattanaṁ āsevanaṭṭho. Attasadisasabhāvatāpādanaṁ
  vāsanaṁ vā. Purimapurimābhiyogo viyāti uggahaṇasavanadhāraṇādīsu
  purimapurimāsevanā viya. Tīsu pana etesu purimā purimāti
  samanantarātītā daṭṭhabbā. Kasmā panettha anantarapaccaye viya purimā
  purimā kusalā dhammā pacchimānaṁ pacchimānaṁ abyākatānantiādinā
  bhinnajātiyehi saddhiṁ niddeso na katoti. Attano gatiṁ gāhetuṁ

  *  *  *  *  *  *
  Footnote: 1. Ma. avisiṭṭho.
-------------------------------------------------
[page 297]
  Asamatthattā. Bhinnajātikā hi bhinnajātikānaṁ āsevanaguṇena
  paguṇabalavabhāvaṁ sampādentā attanova kusalādibhāvasaṅkhātaṁ gatiṁ gāhetuṁ
  na sakkuṇanti. Tasmā tehi saddhiṁ niddesaṁ akatvā ye ye
  saṁvāsanāsaṅkhātena āsevanaguṇena paguṇabalavabhāvavisiṭṭhaṁ attano
  kusalādibhāvasaṅkhātaṁ gatiṁ gāhetuṁ samatthā tesaṁ tehi samānajātikeheva
  saddhiṁ niddeso katoti daṭṭhabbo. Atha vipākābyākataṁ
  kasmā na gahitaṁ. Āsevanābhāvato. Vipākabyākataṁ hi kammavasena
  vipākabhāvappattaṁ kammapariṇāmitaṁ hutvā pavattamānaṁ nirussāhaṁ dubbalaṁ
  santaṁ āsevanaguṇena attano sabhāvaṁ gāhetvā paribhāvetvā neva
  aññaṁ vipākaṁ pavatteti na ca purimavipākānubhāvaṁ gahetvā
  uppajjati athakho kammavegukkhittaṁ 1- patitaṁ viya hutvā uppajjati
  tasmā sabbathāpi vipāke āsevanā natthīti na gahitaṁ.
  Kusalākusalakiriyānantaraṁ uppajjamānampi sakammapaṭibaddhavuttitāya
  āsevanaguṇaṁ na gaṇhātīti akusalādayopi tassa āsevanapaccayā na honti.
  Nānājātikattāpi cete tassa āsevanādhānaṁ na karonteva.
  Bhūmito pana ārammaṇato vā nānājātikatā nāma natthīti
  parittakusalakiriyamahaggatakusalakiriyānaṁ saṅkhārārammaṇañca kusalaṁ
  nibbānārammaṇassa āsevanapaccayo hotiyeva. Svāyaṁ kusalo dhammo
  kusalassa akusalo dhammo akusalassa abyākato dhammo
  abyākatassa āsevanapaccayena paccayoti tidhāva vutto.

  *  *  *  *  *  *
  Footnote: 1. Ma. kammavegakkhittaṁ.
-------------------------------------------------
[page 298]
  Abyākataggahaṇena āvajjanavajjitā kiriyadhammā gahitā.
      Cittappayogo cittakiriyā āyūhananti attho. Yathā hi
  kāyavacīpayogo viññatti evaṁ cittappayogo cetanā. Tena hi
  sā uppannakiriyatā visiṭṭhe santāne sesapaccayasamāgame pavatta
  mānānaṁ vipākakaṭattārūpānampi teneva santānavisesena kiriyābhāvena
  upakārikā hoti. Tassa hi kiriyābhāvassa pavattattā tesaṁ pavattina
  aññathā. Sahajātānaṁ pana āyūhanakiriyābhāvena pavattamānā
  upakārikāti kiṁ vattabbaṁ. Kammanti ca cetanākammameva adhippetaṁ.
  Na hi cetanāsampayuttaṁ kammaṁ abhijjhādikammapaccayo 1- hoti satipi
  vipākadhammabhāve cetanāvajjānaṁ ataṁsabhāvattā vipākāpi cetanā
  sahajātakammapaccayo hotiyeva. Svāyaṁ kammapaccayo jātivasena
  catubbidhoti sabbaṁ vattabbaṁ.
      Nirussāhasantabhāvenāti etena saussāhehi vipākadhammadhammehi
  kusalākusalehi sārammaṇādibhāvena sadisānampi asadisaṁ vipākabhāvaṁ
  dasseti. So hi vipākānaṁ payogena asādhetabbatāya payogena
  aññathā vā sesapaccayesu siddhesu kammassa kaṭattāeva sijjhanato
  nirussāho santabhāvo hoti na kilesavūpasantabhāvo. Tathā
  santabhāvatoeva hi bhavaṅgādayo duviññeyyā. Pañcadvārepi hi
  javanappavattiyā rūpādīnaṁ gahitatā viññāyati.
  Abhinipātasampaṭicchanasantīraṇamattā pana vipākā duviññeyyāeva.

  *  *  *  *  *  *
  Footnote: 1. Ma. abhijjhādi kammapaccayo.
-------------------------------------------------
[page 299]
  Nirussāhasantabhāvāyāti nirussāhasantabhāvattāya. Etena tappaccayavantānaṁ
  avipākānampi rūpadhammānaṁ vipākānukulaṁ pavattiṁ dasseti.
  Pavattetiādi pañhāvāranayaṁ gahetvā vuttaṁ. Paṭiccavāre pana vipākā
  cattāro khandhā arūpino aññamaññaṁ vipākapaccayena paccayotiādinā
  āgatā. Ettha ca yesaṁ ekantena vipāko vipākapaccayo
  hoti tesaṁ vasena nayadassanaṁ katanti daṭṭhabbaṁ. Na hi āruppe
  kāmarūpabhūmīsu viya vipāko rūpassa paccayo hoti satipi janakabhāve
  upatthambhakattaṁ āhārānaṁ padhānakiccanti āha rūpārūpānaṁ
  upatthambhakattenāti.
      [137] Upatthambhakattaṁ hi satipi janakatte arūpinaṁ āhārānaṁ
  āhārajarūpasamuṭṭhāpakarūpāhārassa ca hoti. Asatipi
  catusamuṭṭhānikarūpupatathambhakarūpāhārassa asati pana upatthambhakatte āhārānaṁ
  janakattaṁ natthīti upatthambhakattaṁ padhānaṁ. Athavā janayamānopi
  āhāro avicchedavasena upatthambhento janetīti upatthambhanabhāvoeva
  āhārabhāvoti upatthambhakattenāti vuttaṁ. Keci pana rūpāhāro
  attanā janitassa rūpassa āhārapaccayo na hoti aññena janitassa
  hoti tasmā upatthambhakattenāti vuttanti vadanti. Taṁ āhāro
  rūpassa paccayo honto āhārapaccayena 1- na hotīti viruddhametanti
  apare nānujānanti. Rūpāhāro cettha rūpadhammānaṁeva āhārapaccayo
  hoti. Arūpāhārā pana rūpadhammānampi āhārapaccayā

  *  *  *  *  *  *
  Footnote: 1. Ma. āhārapaccayo.
-------------------------------------------------
[page 300]
  Honti. Tañca kho na kevalaṁ cittasamuṭṭhānānaṁ rūpānaṁyeva athakho
  kadāci kaṭattārūpānampīti dassetuṁ pañhāvāre panātiādi vuttaṁ.
      Adhipatiyaṭṭhenāti ettha na adhipatipaccayadhammānaṁ viya
  pavattinivārake abhibhavitvā pavattanena garubhāvo adhipatiyaṭṭho athakho
  dassanādikiccesu cakkhuviññāṇādīhi jīvane kammajarūpehi arūpadhammehi
  ca jīvantehi [1-] sampayuttadhammehi sukhitādibhāve sukhitādīhi
  adhimokkhapaggahupaṭṭhānāvikkhepapajānanesu anaññātaññassāmīti pavattiyaṁ
  ājānane aññātāvibhāve ca saddhādisahajātehīti evaṁ taṁtaṁkiccesu
  cakkhādipaccayehi dhammehi cakkhādīnaṁ anuvattaniyatā. Tesu hi kiccesu
  cakkhādīnaṁ issariyaṁ tappaccayānañca tadanuvattanena tattha pavatti.
  Kasmā panettha itthīpurisindriyadvayaṁ na gahitaṁ nanu cetampi liṅgādīhi
  anuvattiyatīti. Saccaṁ anuvattiyati na pana paccayabhāvato. Yathā
  hi jīvitāhārā yesaṁ paccayā honti tesaṁ anupālakaupatthambhakā
  atthiavigatapaccayabhūtā ca honti na evaṁ itthīpurisabhāvā liṅgādīnaṁ
  kenaci pakārena upakārakā honti. Yato paccayā siyuṁ kevalaṁ
  pana yathāsakehieva paccayehi pavattamānānaṁ liṅgādīnaṁ yathā
  itathīādiggahaṇassa paccayabhavo hoti tato aññenākārena
  taṁsahitasantāne appavattito liṅgādīhi anuvattaniyatā indriyatā ca tesaṁ
  vuccati. Tasmā na tesaṁ indriyapaccayabhāvo vutto. Cakkhādayo
  arūpadhammānaṁyevāti ettha sukhindriyadukkhindriyānipi cakkhādiggahaṇena

  *  *  *  *  *  *
  Footnote: 1. Ma. manane.
-------------------------------------------------
[page 301]
  Gahitānīti daṭṭhabbāni.
      [138] Lakkhaṇārammaṇupanijjhānabhūtānaṁ vitakkādīnaṁ vitakkanādivasena
  ārammaṇaṁ upagantvā nijjhānaṁ pekkhanaṁ cintanaṁ vā vitakkādīnaṁyeva
  āveṇiko byāpāro upanijjhāyanaṭṭho. Ṭhapetvā dvipañcaviññāṇe
  sukhadukkhavedanādvayanti vatvāpi satta jhānaṅgānīti
  vacanena ajhānaṅgānaṁ upekkhācittekaggatānaṁ nivattanaṁ katanti daṭṭhabbaṁ.
  Yadi evaṁ satta jhānaṅgānīti eteneva siddhe ṭhapetvā
  sukhadukkhavedanādvayanti kasmā vuttaṁ. Vedanābhedesu pañcasu
  sukhadukkhadvayassa ekantena ajhānaṅgabhāvadassanatthaṁ jhānaṅgaṭṭhāne
  niddiṭṭhattā. Satipi vā jhānaṅgavohāre vedanābhedadvayassa
  ekantena jhānapaccayattābhāvadassanatthaṁ. Upekkhācittekaggatānaṁ pana
  yadipi jhānapaccayattābhāvo atthi jhānapaccayabhāvo 1- pana natthīti
  sabbānipi satta jhānaṅgānīti ettha gahaṇaṁ kataṁ. Tattha sabbānipiti
  vacanaṁ sabbakusalādibhedasaṅgaṇhanatthaṁ na pana sabbacittuppādagatasaṅgaṇhanatthanti
  daṭṭhabbaṁ. Yesaṁ pana ṭhapetvā dvipañcaviññāṇe
  vedanāttayanti pāṭho tesaṁ yathāvutto vicāro cittekaggatāvasena
  veditabbo.
      Yato tato vāti sammā vā micchā vāti attho. Pañhāvāre
  panātiādi yadipi paccayaniddese taṁsamuṭṭhānaggahaṇena so attho
  ñāpitoeva pañhāvāre pana sarūpeneva gahitoti dassanatthaṁ vuttaṁ.

  *  *  *  *  *  *
  Footnote: 1. Ma. najhānapaccayabhāvo.
-------------------------------------------------
[page 302]
  Ete pana dvepi .pe. Na labbhanti yathāsaṅkhyanti vacanaseso
  veditabbo. Paṭṭhānaṭṭhakathāyaṁ pana dvepi jhānamaggapaccayā
  ahetukacittesu na labbhantīti vuttaṁ. Tenassa katamavirodhoti 1-
  adhippāyavasena. Ayaṁ hi tattha adhippāyo ahetukacittesueva
  jhānamaggapaccayā na labbhanti na sahetukacittesūti sahetukacittesu
  alābhābhāvadassanatthaṁ vuttaṁ na ahetukacittesu lābhābhāvadassanatthanti.
  Evaṁ hi atthe gayhamāne ahetukacittesu katthaci kassaci lābho
  na nivāritoti viññāyati. Tena savitakkāhetukacittesu
  jhānapaccayassa sambhavo anuññāto hoti. Tattha hi yena alābhena
  dhammasaṅgaṇiyaṁ manodhātuādīnaṁ saṅgahasuññatavāresu jhānaṁ na uddhaṭaṁ
  taṁ alābhaṁ sandhāya jhānapaccayassāpi ahetukacittesu alābho vutto.
  Yathā hi sahetukacittuppādesu vitakkādīnaṁ sahajāte saṅkaḍḍhitvā
  ekattagatabhāvakaraṇaṁ upanijjhāyanabyāpāro balavā na tathā
  ahetukacittuppādesūti. Idha pana dubbalampi upanijjhāyanaṁ yadi
  kiñcimattampi atthi na tena upakārakatā na hotīti savitakkāhetukacittesupi
  jhānapaccayaṁ anujānantena ete pana dvepi jhānamaggapaccayā
  dvipañcaviññāṇāhetukacittesu na labbhantīti vuttaṁ. Paccayakathā
  nāma samantapaṭṭhānanissitā na dhammasaṅgaṇinissitāti.
      Samaṁ avisamaṁ sammā saha vā pakārehi yuttatāya
  ekībhāvupagamane 2- viya upakārakatā sampayuttapaccayatā. Kā pana sā

  *  *  *  *  *  *
  Footnote: 1. Ma. kathamavirodhoti. 2. Ma. ekībhāvūpagamena.
-------------------------------------------------
[page 303]
  Pakārehi yuttatāti āha ekavatthukaekārammaṇaekuppādekanirodha-
  saṅkhātenāti. Tattha ye ekavatthukā te sampayuttāti ettake
  vuccamāne avinibbhogarūpesu ekaṁ mahābhūtaṁ sesamahābhūtupādāyarūpānaṁ
  nissayapaccayo hoti tena tāni ekavatthukāni cakkhādinissayabhūtāni
  vā bhūtāni ekavatthu etesu nissitanti ekavatthukānīti kappentassa
  tesaṁ sampayuttatāpatti siyāti tannivāraṇatthaṁ ekārammaṇaggahaṇaṁ.
  Ye ca ekavatthukā ekārammaṇā ca te sampayuttāti evampi
  cutiāsannānaṁ sampaṭicchanasantīraṇādīnaṁ sampayuttatā āpajjeyyāti
  ekuppādaggahaṇaṁ. Ye ca ekavatthukekārammaṇekuppādā te
  sampayuttāti kiṁ pana nānānirodhāpi evaṁtividhalakkhaṇā honti
  udāhu ekanirodhāevāti vicāraṇāyaṁ ekanirodhāeva evaṁlakkhaṇā
  hontīti dassanatthaṁ ekanirodhāti vuttaṁ. Paṭilomato vā
  ekanirodhā sampayuttāti vuccamāne ekasmiṁ khaṇe nirujjhamānānaṁ
  rūpārūpadhammānaṁ sampayuttatā āpajjeyyāti ekuppādāti vuttaṁ. Evampi
  avinibbhogarūpānaṁ atthi ekuppādekanirodhāti tesampi sampayuttatā
  āpajjeyyāti tannivāraṇatthaṁ ekārammaṇaggahaṇaṁ. Ye ca 1-
  ekārammaṇā hutvā ekuppādekanirodhā te sampayuttāti ayañca
  nayo ekavatthukesueva labbhati na nānāvatthukesūti dassanatthaṁ
  ekavatthukaggahaṇaṁ. Ye ca 1- ekavatthukekārammaṇekuppādekanirodhā te
  sampayuttāti. Pañcavokārabhavāpekkhāya cetaṁ ekavatthukaggahaṇaṁ.

  *  *  *  *  *  *
  Footnote: 1-1. Ma. casaddo natthi.
-------------------------------------------------
[page 304]
  Āruppe pana vatthuyeva natthīti kuto ekavatthukaggahaṇassa avasaro.
      Aññamaññaṁ sambandhatāya yuttānampi samānānaṁ vippayuttabhāvena
  visaṁsaṭṭhatāya nānattupagamane 1- upakārakatā vippayuttapaccayatā.
  Ayañca vippayuttatā na sampayuttapaccayatāya viya
  aññamaññapaccayuppannadhammavasena 2- gahetabbā athakho visuṁyeva.
  Tattha hi arūpadhammānaṁ samānajātiyatāya samadhuraṁ idha rūpārūpadhammānaṁ
  vijātiyatāya vidhuraṁ. Tena vuttaṁ yuttānampi .pe. Vippayuttapaccayatāti.
  Na hi vatthusahajātapacchājātavasena ayuttānaṁ arūpādīnaṁ 3-
  ārammaṇādibhāvena upakārakānaṁ viyuttānampi vippayuttapaccayatā
  atthi. Yathā hi vatthu khandhānaṁ vippayuttapaccayena paccayo sahajātā
  kusalakkhandhā cittasamuṭṭhānānaṁ rūpānaṁ pacchājātā kusalakkhandhā
  purejātassa imassa kāyassa vippayuttapaccayena paccayotiādivacanato 4-
  vatthunā sahajātapacchājātavasena ca yuttānaṁ atthivippayuttapaccayabhāvo
  na evaṁ ayuttānaṁ atthīti. Yadi evaṁ rūpānaṁ rūpehi kasmā
  vippayuttapaccayo na vuttoti. Rūpānaṁ rūpehi satipi avinibbhoge
  sampayogo viya vippayogo natthīti na tesaṁ vippayuttapaccayatā
  vuttā 5-. Vuttañhi catūhi sampayogo catūhi vippayogoti.
  Sampayujjamānānaṁ hi arūpānaṁ rūpehi rūpānañca tehi siyā
  sampayogāsaṅkāti tesaṁ aññamaññavippayuttapaccayatā 6- vuttā. Rūpānaṁ

  *  *  *  *  *  *
  Footnote: 1. Ma. nānattūpagamena. 2. Ma. aññamaññaṁ paccayapaccayuppannadhammavasena 3. Ma. rūpādīnaṁ.
  4. abhi. tika. 40/194. 5. Ma. ayaṁ pāṭho natthi. 6. aññamaññaṁ vippayuttapaccayatā.
-------------------------------------------------
[page 305]
  Pana rūpehi sampayogo natthīti na tesaṁ vippayuttapaccayatā vuttā.
  Rūpino dhammā arūpīnaṁ dhammānaṁ arūpinopi rūpinanti ettha arūpaggahaṇaṁ
  catunnaṁ khandhānaṁ vasena veditabbaṁ. Arūpadhammesu hi cattāroeva
  khandhā sahajātapurejātānaṁ rūpadhammānaṁ vippayuttapaccayā honti.
  Nibbānaṁ pana yathā arūpadhammānaṁ sampayuttapaccayo na hoti evaṁ
  rūpadhammānaṁ vippayuttapaccayo na hoti. Catūhi sampayogo catūhi
  vippayogoti hi vuttaṁ. Tasmā arūpadhammesu catunnaṁ khandhānameva
  vippayuttapaccayatā. Vuttañca pañhāvāre sahajātā kusalā
  khandhā cittasamuṭṭhānānaṁ rūpānaṁ vippayuttapaccayena paccayotiādi 1-.
  Rūpino dhammāti cetampi hadayavatthuno ceva cakkhādīnañca vasena
  veditabbaṁ. Rūpadhammesu hi cha vatthūniyeva arūpakkhandhānaṁ
  vippayuttapaccayā 2-. Rūpāyatanādayo pana ārammaṇadhammā kiñcāpi
  vippayuttadhammo 3- vippayuttapaccayo pana na honti. Kiṁkāraṇā.
  Sampayogāsaṅkābhāvato. Arūpakkhandhā hi cakkhādīnaṁ vatthūnaṁ
  abbhantarato nikkhamantā viya uppajjantīti siyā tattha āsaṅkā kiṁ
  nukho ime imehi sampayuttā udāhu vippayuttāti. Ārammaṇadhammā
  pana vatthusannissayena uppajjamānānaṁ ārammaṇamattā 4- hontīti
  natthi tesu sampayogāsaṅkāti na te vippayuttā. Sampayogāsaṅkāsabbhāvato
  vatthūniyeva vippayuttapaccayā honti. Vuttampi cetaṁ

  *  *  *  *  *  *
  Footnote: 1. abhi. tika. 40/194. 2. Ma. vippayuttapaccayo. 3. Ma. vippayuttadhammā.
  4. Ma. ārammaṇamattaṁ.
-------------------------------------------------
[page 306]
  Pañhāvāre vatthu kusalānaṁ khandhānaṁ vipapayuttapaccayena paccayo
  vatthu akusalānaṁ khandhānaṁ cakkhāyatanaṁ cakkhuviññāṇadhātuyātiādi 1-.
  Svāyaṁ vippayuttapaccayo sahajātapacchājātato kusalena abyākataṁ
  tathā akusalena abyākataṁ sahajātapurejātapacchājātato abyākatena
  abyākataṁ vatthu purejātato abyākatena kusalaṁ tathā akusalanti
  kusalamūlamekaṁ akusalamūlamekaṁ abyākatamūlāni tīṇīti pañcavidho
  veditabbo.
      [139] Paccuppannalakkhaṇenāti paccuppannasabhāvena. Tena
  atthi me pāpakammaṁ kataṁ atthi puggalo attahitāya paṭipannoti
  ca evamādīsu vuttaṁ nibbattitatthupalabbhamānatālakkhaṇaṁ 2- atthibhāvaṁ
  nivāreti. Satipi janakatte upatthambhakattappadhānā atthibhāvena
  upakārakatāti āha upatthambhakattenāti. Idañca upatthambhakattaṁ
  vatthārammaṇasahajātādīnaṁ sādhāraṇaṁ atthibhāvena upakārakattanti
  daṭṭhabbaṁ. Sattadhā mātikā nikkhittāti vuttamatthaṁ pāliyāeva dassetuṁ
  yathāhāti ādi vuttaṁ. Tattha cattāro khandhā arūpinotiādinā
  sahajātavasena atthipaccayo dassito cakkhāyatanantiādinā
  purejātavasena yaṁ rūpaṁ nissāyātiādinā sahajātapurejātavasena.
      [140] Evamayaṁ pāṭho sahajātapurejātātthipaccayavaseneva
  āgato. Aññattha pana tato aññathāpi āgatoti dassetuṁ

  *  *  *  *  *  *
  Footnote: 1. abhi. tika. 40/195. 2. Ma. nibbattitūpalabbhamānatālakkhaṇaṁ.
-------------------------------------------------
[page 307]
  Pañhāvāre panātiādimāha. Taṁ tena pacchājātāhārindriyavasenāpi
  atthipaccayattaṁ vibhāveti. Purimapāṭhe pana sāvasesā desanā katāti
  veditabbaṁ. Sati ca yesaṁ paccayā honti tehi ekato puretaraṁ
  pacchā ca uppannabhāvena 1- sahajātādipaccayattābhāvato āhāro
  indriyañca sahajātādibhedaṁ na labhanti. Tadabhāvo ca tesaṁ
  dhammasabhāvavasena daṭṭhabbo. Svāyaṁ atthipaccayo sahajātato kusalena
  kusalaṁ sahajātapacchājātato kusalena abyākataṁ sahajātatoeva
  kusalena kusalābyākatanti kusalamūlā tayo tathā akusalamūlā
  sahajātapurejātapacchājātāhārindriyato pana abyākatena abyākataṁ
  vatthārammaṇapurejātato abyākatena kusalaṁ tathā akusalaṁ
  sahajātapurejātato kusalañca abyākatañca kusalassa
  sahajātapacchājātāhārindriyato kusalañca abyākatañca abyākatassa
  sahajātapurejātato akusalañca abyākatañca akusalassa
  sahajātapurejātapacchājātāhārindriyato akusalañca abyākatañca
  abyākatassāti evaṁ terasavidho. Saṅkhepena kusalākusalavipākakiriyarūpavasena
  pañcavidho atthipaccayo na nibbānaṁ. Yo hi atthibhāvābhāvena
  anupakārako atthibhāvaṁ labhitvā upakārako hoti so atthipaccayo
  hoti nibbānañca nibbānārammaṇānaṁ na attano atthibhāvābhāvena
  anupakārakaṁ hutvā atthibhāvalābhena upakārakaṁ hotīti.
  Uppādādiyuttānaṁ vā natthibhāvopakārakatāviruddho upakārakabhāvo

  *  *  *  *  *  *
  Footnote: 1. Ma. uppannabhāve.
-------------------------------------------------
[page 308]
  Atthipaccayatāti na nibbānaṁ atthipaccayo hoti.
      Ārammaṇe phusanādivasena pavattamānānaṁ phassādīnaṁ anekesaṁ
  sahabhāvo natthīti ekasmiṁ phassādisamudāye sati dutiyo na hoti
  asati pana hotīti tena natthibhāvena upakārakatā natthipaccayatā.
  Satipi purimataracittānaṁ natthibhāve na tena tāni natthibhāvena upakārakāni
  anantarameva pana attano atthibhāvena pavattiokāsaṁ alabhamānaṁ
  natthibhāvena okāsaṁ dadamānaṁ viya upakārakaṁ hotīti pavattiokāsadānena
  upakārakāti āha. Paṭuppannānanti 1- paccuppannānaṁ.
      Teevāti etena natthivigatapaccayānaṁ dhammato visesābhāvamāha.
  Evaṁ santepi abhāvamattena upakārakatā okāsadānaṁ natthipaccayatā.
  Sabhāvāvigamena appavattamānānaṁ sabhāvavigamena upakārakatā
  vigatapaccayatā natthitā ca nirodhānantarā suññatā vigatatā
  nirodhappattatāti ayametesaṁ viseso.
      Atthipaccayadhammāeva cāti casaddo sampiṇḍanaṭṭho. Tena
  na kevalaṁ natthivigatapaccayāeva dhammato avisiṭṭhā athakho
  atthiavigatapaccayāpīti imamatthaṁ dīpeti. Yadipīme paccayā dhammato
  avisiṭṭhā tathāpi atthitāya sasabhāvatāya upakārakatā atthipaccayatā
  sabhāvāvigamena nirodhassa appavattiyā 1- upakārakatā avigatapaccayatāti
  paccayabhāvaviseso dhammāvisesepi veditabbo. Dhammānaṁ hi
  samatthatāvisesaṁ sabbaṁ yāthāvato abhisambujjhitvā bhagavatā

  *  *  *  *  *  *
  Footnote: 1. paccuppannānanti visuddhimaggapāṭho. 2. Ma. appattiyā.
-------------------------------------------------
[page 309]
  Catuvīsatipaccayavisesā vuttāti dhammassāmimhi saddhāya evaṁvisesā ete
  dhammāti sutamayañāṇaṁ uppādetvā cintābhāvanāmayehi tadabhisamayāya yogo
  karaṇīyo. Ettha ca ārammaṇānantarasamanantaraupanissayapurejāta-
  āsevanasampayuttanatthivigatapaccayā arūpadhammānaṁyeva
  pacchājātapaccayo rūpadhammānaṁyeva itare cuddasa rūpārūpadhammānaṁ
  hetuanantarasamanantarāsevanapacchājātakammavipākajjhānamaggasampayuttanatthivigata-
  paccayā arūpadhammāeva purejātapaccayo rūpameva ubhayaṁ
  ārammaṇupanissaye ṭhapetvā sesā te dve paññattisabhāvāpi honti
  anantarasamanantarāsevananatthivigatapaccayā atītāeva
  ārammaṇārammaṇādhipatiārammaṇupanissayā tikālikā kālavimuttā ca.
  Kammapaccayo atītapaccuppannavasena dvikāliko. Sesā pañcadasa
  paccuppannāva. Tathā anantarasamanantarānantarupanissayapakatupanissayāsevana-
  paccayā nānākhaṇikakammapaccayo natthivigatapaccayā cāti ime paccayā
  janakāeva na upatthambhakā. Pacchājātapaccayo upatthambhakoeva
  na janako sesā janakā ca upatthambhakā cāti ayampi viseso
  veditabbo.
      [141] Paccayesūti niddhāraṇe bhummaṁ. Duvidhāti dvippakāre 1-.
  Anekadhāti sattarasadhā ārammaṇapaccayādivasena. Abhiññācittenāti
  cetopariyapubbenivāsānāgataṁsañāṇasaṅkhātāhi abhiññāhi sahagatacittena.
  Samohacittajānanakāleti paresaṁ attano ca samohassa
  cittassa jānanakāle. Avijjāpubbaṅagamā akusalappavattiyo yākāci

  *  *  *  *  *  *
  Footnote: 1. Ma. dvidhā dvippakārena.
-------------------------------------------------
[page 310]
  Vipattiyo sabbā tā mohamūlikāti ca avijjāya ādīnavadassanena
  avijjāsamatikkamatthāya vivaṭṭābhipaṭṭhānāyāti attho. Dvinnampi nesaṁ 1-
  puññābhisaṅkhārānaṁ. Avijjāsammuḷhattāti bhavādīnavapaṭicchādikāya
  avijjāya sammuḷhattā. Tāneva puññānīti tāneva yathāvuttāni
  kāmāvacararūpāvacarapuññāni. Upanissayapaccayena paccayo hotīti
  sambandho. Rāgādīnanti rāgadiṭṭhivicikicchāuddhaccadomanassānaṁ.
  Avijjāsampayuttattā rāgādīnaṁ rāgādiassādanakālesu [2]- ārabbha
  uppatti veditabbā. Garuṁ katvā assādanaṁ rāgadiṭṭhisampayuttāyaeva
  avijjāya yojetabbaṁ. Assādanañca rāgo tadaviyuttā ca diṭṭhīti
  assādanavacaneneva yathāvuttaṁ avijjaṁ garuṁ karontī diṭṭhi ca vuttāti
  veditabbā. Rāgādīhi ca pāliyaṁ sarūpato vuttehi
  taṁsampayuttasaṅkhārassa avijjārammaṇāditaṁ dasseti. Anādīnavadassinoti 3-
  pāṇātipātādīsu na ādīnavadassino. Avijjāya anārammaṇassa
  paṭhamajavanassa ca ārammaṇādhipatianantarādipaccayavacanesu avuttassa vuttassa
  ca sabbassa saṅgaṇhanatthaṁ yaṁkiñcīti āha. Vuttanayenāti
  samatikkamabhavapaṭṭhanāvasena puññābhisaṅkhāre vuttena nayena.
      [142] Kiṁ panāyantiādinā codakassa ayamadhippāyo.
  Avijjāpaccayā saṅkhārā sambhavantīti ettha sambhavantievāti avadhāraṇaṁ
  na yujjati avasesapaccayasamavāyābhāve saṅkhārānaṁ sambhavābhāvato.
  Tathā saṅkhārāevāti avadhāraṇampi na yujjati. Kasmā. Aññesañca

  *  *  *  *  *  *
  Footnote: 1. Ma. davinnampi tesaṁ 2. Ma. avijjā. 3. anādīnavadassāvinoti visuddhimaggapāṭho.
-------------------------------------------------
[page 311]
  Paccayuppannadhammānaṁ sambhavassa tato icchitabbattā. Vākyassa
  avadhāraṇaphalattā avijjāpaccayāeva saṅkhārā sambhavantīti avadhāraṇe
  gayhamānepi ayaṁ doso. Kasmā. Yasmā lobhādikammanidānaupādāna-
  vatthārammaṇamanasikārādayo aññepi paccayā labhantiyevāti.
      Tattha ekāti asahāyā. Kāraṇantaranirapekkhāti attho.
  Aññepi paccayā sahakārikāraṇabhūtā. Dosamettha vatthukāmo
  codako pucchatīti ñatvā ācariyo āha kiṁ panetthāti. Ettha
  avijjāya paccayantarena rahitabhāve ca sahitabhāve ca kiṁ pana
  vattabbaṁ asamattā te codanā avasiṭṭhañca tāva kathehīti
  vuttaṁ hoti. Ekakāraṇavādo āpajjatīti dosappasaṅgo vutto.
  Aniṭṭho hi ekakāraṇavādo sabbassa 1- sabbakālaṁ sambhavāpattito
  ekasadisabhāvāpattito 2- ca. Yasmā ekaṁ na ekatotiādīsu tīsu
  pakāresu avijjamānesu parisesanānekatopi ekamevāti 3- etasmiṁ
  catuttheeva pakāre vijjamāne ekahetuphaladīpane attho atthi tasmā na
  nupapajjati upapajjatiyeva.
      Ekaṁ phalaṁ ekato natthi anekampi ekato natthi anekatopi
  ekaṁ phalaṁ no atthīti sambandho. Ekekahetuphaladīpananti
  avijjāpaccayā saṅkhārāti ekahetudīpanaṁ saṅkhārapaccayā viññāṇanti
  ekaphaladīpananti evaṁ tattha tattha ekekahetuphaladīpanaṁ kataṁ. Veneyyānaṁ

  *  *  *  *  *  *
  Footnote: 1. Ma. sabbattha. 2. Ma. ekasadisāsabhāvāpattito. 3. Ma. -pārisesena anekato
  anekamevāti.
-------------------------------------------------
[page 312]
  Anurūpatoti veneyyānaṁ ajjhāsayassa anurūpato. Ekasseva hetuno
  phalassa ca dīpanāsatthudesanāvilāsato vā veneyyapuggalānaṁ
  ajjhāsayato vā. Tadubhayassa panettha kāraṇaṁ tattha tattha desetabbassa
  atthassa padhānatā pākaṭatā asādhāraṇatā ca. Desanāvilāsappattā
  ca buddhā bhagavanto te desetabbe atthe bahūsupi pariyāyesu
  labbhamānesu yathārucitaṁ gahetvā dhammaṁ desenti. Sā desanā
  vilāsānurūpatā. Tattha pana yena pariyāyena ye veneyyā bujjhanti
  teneva tesambodhanaṁ. Sā veneyyajjhāsayānurūpatā. Yathāphassaṁ
  vedanāvavaṭṭhānatoti sukhavedanīyaṁ bhikkhave phassaṁ paṭicca uppajjati
  sukhā vedanātiādinā 1- cakkhuñca paṭicca rūpe ca uppajjati
  cakkhuviññāṇaṁ tiṇṇaṁ saṅgati phasso phassapaccayā vedanātiādinā 2- ca
  sukhavedanīyaphassādicakkhusamphassādianurūpena sukhavedanādicakkhusamphassajāvedanādīnaṁ
  vavaṭṭhānato. Samānesupi hi cakkhurūpādīsu phassavasena
  sukhādivipariyāyābhāvato samānesu rūpamanasikārādīsu cakkhādisaṅghaṭṭanavasena
  cakkhusamphassajādivipariyāyābhāvato aññapaccayasāmaññepi
  cakkhusamphassavasena sukhādicakkhusamphassajādīnaṁ oḷārikasukhumādisaṅkarābhāvato
  cāti attho. Yathāvuttaphassassa sukhādīnaṁ aviparīto paccayabhāvoeva
  yathāvedanaṁ phassavavaṭṭhānaṁ. Kāraṇaphalavisesena vā phalakāraṇavisesanicchayo
  hotīti ubhayatthāpi nicchayo vavaṭṭhānanti vutto.
      [143] Kammādayoti kammāhārautuādayo apākaṭā

  *  *  *  *  *  *
  Footnote: 1. saṁ. nidāna. 16/117.. 2. saṁ. nidāna. 16/87.
-------------------------------------------------
[page 313]
  Semhapaṭikārena rogavūpasamanato. Semhassa mandabhāvādinā ca semhaṁyeva
  pākaṭakāraṇaṁ 1-. Ayamidha avijjā saṅkhārānaṁ hetubhāvena dīpitāti
  sambandho. Assādānupassino taṇhā pavaḍḍhatīti vacanatoti
  saṁyojanīyesu bhikkhave dhammesu assādānupassino taṇhā pavaḍḍhati
  taṇhāpaccayā upādānaṁ upādānapaccayā bhavoti iminā suttena taṇhāya
  saṅkhārakāraṇabhāvassa vuttattāti attho. Puna tassāpi avijjā
  kāraṇanti dassanatthaṁ avijjāsamudayā āsavasamudayoti vacanatoti
  āha. Taṇhā vā caturupādānabhūtā kāmāsavadiṭṭhāsavā ca saṅkhārassa
  kāraṇanti pākaṭā avijjāhetukāti suttadvayenāpi avijjāya pākaṭaṁ
  saṅkhārānaṁ kāraṇabhāvameva dasseti. Assādānupassinoti hi vacanena
  bhavādīnavapaṭicchādanakiccā avijjā taṇhāya kāraṇanti dassitā
  hoti. Yasmā avidvā tasmā puññābhisaṅkhārādike abhisaṅkharotīti
  avijjāya saṅkhārakāraṇabhāvassa pākaṭattā aviddasubhāvova
  saṅkhārakāraṇabhāvena vutto. Khīṇāsavassa saṅkhārābhāvato asādhāraṇattā
  ca puññābhisaṅkhārādīnaṁ sādhāraṇakāraṇāni vatthārammaṇādīnīti
  puññabhavādīnavapaṭicchādikā avijjā puññābhisaṅkhārādīnaṁ asādhāraṇakāraṇanti
  vā attho daṭṭhabbo. Eteneva avijjāpaccayā
  saṅkhārā saṅkhārapaccayā viññāṇanti ettha padhānattā pākaṭattā
  asādhāraṇattāti ekekahetuphaladīpanaparihāravacanena sabbattha
  phassapaccayā vedanā vedanāpaccayā taṇhāti ādīsu

  *  *  *  *  *  *
  Footnote: 1. Ma. pākaṭaṁ kāraṇaṁ.
-------------------------------------------------
[page 314]
  Bodhaneyyajjhāsayavasena dhammassa bodhanasaṅkhātaṁ payojanaṁ veditabbaṁ.
      Ekantāniṭṭhaphalāyāti etena viruddhabhāvaṁ sāvajjāyāti etena
  vijātiyabhāvaṁ avijjāya joteti. Puññāneñjābhisaṅkhārā hi
  iṭṭhavipākatāya anavajjasabhāvatāya ca tassā viruddhā vijātiyā cāti.
  Kathaṁ na yujjissatītiādi samādhānaṁ. Tena yvāyaṁ
  ekantāniṭṭhaphalatādihetupadeso tassa anekantikataṁ dasseti. Ayaṁ hettha
  adhippāyo. Yāyaṁ tayā codanā evaṁ santepītiādinā katā sā
  yuttā vipākaṁ pati na hi aniṭṭhaṁ vepakkaṁ 1- kāraṇaṁ iṭṭhaṁ phalati
  iṭṭhaṁ vepakkaṁ vā 2- aniṭṭhaṁ. Yasmā panettha paccayuppannadhammānaṁ
  paccayabhāvalakkhaṇadhammānaṁ dhammatā adhippetā tatra cāyaṁ niyamo
  natthi vicittarūpattā tassāti tenāha viruddho cātiādi. Tattha
  dhammānanti sabhāvadhammānaṁ.
      [144] Ṭhānanti avaṭṭhānaṁ. Tasmā ṭhānaviruddhoti
  atthitāviruddho. Keci pana paṭisandhiādīni ṭhānānīti vadanti. Evaṁ
  sati purimacittaṁ pacchimacittassa ṭhānaviruddho paccayoti nayidaṁ ekantikaṁ
  siyā. Bhavaṅgampi hi bhavaṅgassa anantarapaccayo javanaṁ javanassa na
  ca sippādīnaṁ paṭisandhiādi ṭhānaṁ atthi tasmā na taṁ idhādhippetaṁ.
  Kammaṁ rūpassa namanaruppanavirodhā sārammaṇānārammaṇādivirodhā ca
  sabhāvaviruddho paccayo. Khīrādīni dadhiādīnaṁ madhurambilarasādisabhāvavirodhā.
  Avijānanakicco āloko vijānanakiccassa viñañāṇassa.

  *  *  *  *  *  *
  Footnote: 1. Ma. aniṭṭhavepakka. 2. Ma. iṭṭhavepakkaṁ vā.
-------------------------------------------------
[page 315]
  Amadanakiccā ca guḷādayo madanakiccassa āsavassa.
  Golomāvilomādītiādīsu golomāvilomāni dubbāya. Avīti ca rattā
  eḷakā veditabbā. Visāṇaṁ sarassa dadhitilapiṭṭhaguḷāni bhūtinakassa
  sevālaṁ taṇḍuleyyakassa kharavaḷavā assatarassāti evamādi
  ādisaddena saṅgahito. Yasmā vipākāeva tasmā dukkhavipākāyapi
  avijjāya adukkhavipākānaṁ puññāneñjābhisaṅkhārānaṁ paccayattaṁ na na
  yujjatīti attho. Tadavipākattepi sāvajjatāya tadaviruddhānaṁ
  taṁsadisānañca apuññābhisaṅkhārānameva paccayo na itaresanti etassa
  pasaṅgassa nivāraṇatthaṁ viruddho cāviruddho ca sadisāsadiso tathā.
  Dhammānaṁ paccayo siddhoti vuttaṁ. Tasmā tamatthaṁ pākaṭaṁ karonto
  iti ayaṁ avijjātiādimāha.
      [145] Sabbattha khandhānaṁ bhedo maraṇanti cutiṁ aggaṇhantoti
  idha cuti nāma tattha tattha bhavādīsu rūpādīnaṁ khandhānaṁ maraṇasaññito
  carimako bhedoti yāthāvato ajānanto. Sattassa sato
  vijjamānasseva dehantarasaṅkamanaṁ aññena kāyena samāgamo. Sabbattha
  khandhānaṁ pātubhāvoti tattha tattha bhavādīsu khandhānaṁ paṭhamābhinibbatti.
  Navasarīrapātubhāvoti idha jiṇṇassa sarīrassa nikkhepe paralokapariyāpannassa
  navassa kāyassa uppādo yatheke vadanti
                  vatthāni jiṇṇāni yathā pahāya
                  navāni gaṇhāti naro parāni
-------------------------------------------------
[page 316]
                  Nikkhippa dehaṁ idha jiṇṇamevaṁ
                  gaṇhāti attābhinavaṁ sukhesīti.
      Ayaṁ sattoti ayamatto 1- yo sāminivāsikārako vedako cāti
  adhippeto. Satto marati satto uppajjatīti etthāpi eseva
  nayo. Tīsupi ṭhānesu ādisaddena issarakuttabrahmakuttādivikappanaṁ
  saṅgaṇhāti. Sabhāvalakkhaṇanti ruppanānubhavanādiṁ kakkhaḷaphusanādisabhāvameva
  vā. Sāmaññalakkhaṇanti aniccatādiṁ. Saṅkhāre attato
  attaniyatoti rūpādīsu ekaccaṁ attato tadaññaṁ attaniyato.
  Attā jānāti vāti vikappeti kāpilādayo viya. Na jānāti vāti
  kāṇādājīvikādayo viya. Kāṇādopi hi attā sabhāvena jānāti 2-
  yadā buddhiguṇena saṁyujjati tadā jānātīti icchati. Soeva karoti ca
  kāreti cāti yo parattha sukhadukkhaṁ anubhavati soeva puññāpuññaṁ sayaṁ
  karoti aññañca kāreti. Anaññoti adhippāyo. Saṇṭhapentāti
  dviaṇukādiuppādanavasena icchāvasena ca sampādentā. Soti
  attasaññito satto. Indriyasampannoti cakkhādīhi indriyehi
  samannāgato. Tena saḷāyatanappavattiṁ dasseti. Sabbañhetaṁ
  yathāpaccayaṁ pavattamānānaṁ avijjādīnaṁ kiccaṁ attano byāpāraṁ katvā
  diṭṭhigatiko vimuyhatīti dassanavasena vuttaṁ. Acchejjasuttāvutābhejjamaṇīnaṁ
  viya pubbāpariyavavaṭṭhānaṁ niyati niyatiyā niyatieva
  vā saṅgati samāgamo niyatisaṅgati. Tāya bhavesu pariṇatā

  *  *  *  *  *  *
  Footnote: 1. Ma. ayamattā. 2. Ma. na jānāti.
-------------------------------------------------
[page 317]
  Manussadevavihaṅgādibhāvaṁ pattā niyatisaṅgatibhāvapariṇatā. Niyatiyā
  saṅgatibhāvasaṅkhātena sabhāvena ca pariṇatā nānappakārataṁ pattā
  niyatisaṅgatibhāvapariṇatāti ca atthaṁ vadanti. Etehi ca vikappanehi
  avijjā akusalaṁ cittaṁ katvā satte puññādīsu saṅkhāresu yattha
  katthaci pavattetīti imamatthaṁ dassento āha so avijjāya
  andhīkatotiādi. Paṭipajjatīti upasaṅkamati.
      [146] Apariṇāyakoti arahattamaggasampaṭipādakakalyāṇamittarahito.
  Arahattamaggañāṇāvasānaṁ vā ñāṇaṁ samavisamaṁ dassetvā
  satte nibbānaṁ nayatīti pariṇāyakaṁ tena rahito apariṇāyako.
  Dhammaṁ ñatvāti sappurisupassayena catusaccapakāsakaṁ suttādidhammaṁ ñatvā
  maggañāṇeneva vā sabbadhammapavaraṁ nibbānadhammaṁ ñatvā. Taṁ
  jānanāyattaṁ pana sesasaccattayābhisamayasamānakālampi taṁ purimakālaṁ viya
  katvā vuttaṁ. Upasanto carissatīti aggamaggādhigamena sabbaso
  avijjūpasamena 1- upasanto saupādisesanibbānadhātuyaṁ ṭhito yāva
  anupādisesanibbānadhātupatti tāva sattānaṁ hitacariyāya attabhāvaṁ
  pavattento carissati diṭṭhadhammasukhavihārehi viharissatīti attho.
      Yathāvuttasaṅkhārapaccayā uppajjamānaṁ kammataṁ 2- kammanibbattameva
  bhavituṁ arahatīti battiṁsa lokiyavipākaviññāṇāni saṅgahitānīti āha.
  Dhātukathāyaṁ pana vippayuttena saṅgahitāsaṅgahitapadaniddese saṅkhārapaccayā
  viññāṇena ye dhammā saḷāyatanapaccayā phassena ye dhammā

  *  *  *  *  *  *
  Footnote: 1. Ma. avijjūpasamā. 2. Ma. taṁ.
-------------------------------------------------
[page 318]
  Phassapaccayā vedanāya ye dhammā vippayuttā te dhammā katīhi khandhehi
  .pe. Saṅgahitā te dhammā asaṅkhataṁ khandhato ṭhapetvā ekena
  khandhena ekādasahi āyatanehi ekādasahi dhātūhi saṅgahitā. Katīhi
  asaṅgahitā catūhi khandhehi ekenāyatanena sattahi dhātūhi asaṅgahitāti 1-
  vacanato sabbaviññāṇaphassavedanāpariggaho kato. Yadi hi
  ettha viññāṇaphassavedanā sappadesā siyuṁ vipākā dhammāti imassa
  viya visajjanaṁ siyā. Tasmā tattha abhidhammabhājaniyavasena saṅkhārapaccayā
  viññāṇādayo gahitāti adhippāyo veditabbo. Avijjāpaccayā
  saṅkhāro ca abhidhammabhājaniye catubhūmikakusalasaṅkhāro akusalasaṅkhāro ca
  vuttoti soeva dhātukathāyaṁ gahitoti daṭṭhabbo. Bhavo pana
  dhātukathāyaṁ kammupapattibhavavisesadassanatthaṁ na abhidhammabhājaniyavasena
  gahito. Evañca katvā tattha upādānapaccayā bhavoti
  anuddharitvā kammabhavotiādinā nayena bhavo uddhaṭo.
  Lokiyavipākamanoviññāṇameva sandhāyāha bāvīsatividhaṁ hotīti. Chahi
  viññāṇehīti yathādhikatehi 2- cakkhuviññāṇādīhi chahi viññāṇehi.
  Kasmā panettha lokiyavipākaviññāṇasseva gahaṇaṁ katanti āha
  lokuttarāni pana vaṭṭakathāya na yujjantīti. Yadi evaṁ kasmā
  dhātukathāyaṁ saṅkhārapaccayā viññāṇena ye dhammā vippayuttātiādīsu
  lokuttaravipākānampi gahaṇaṁ katanti. Taṁ yathādhammasāsanattā

  *  *  *  *  *  *
  Footnote: 1. abhi. dhā. 36/71. 2. Ma. yathāadhikatehi.
-------------------------------------------------
[page 319]
  Abhidhammadesanāya vipākattike viya anavasesavipākadhammasaṅgaṇhanavasena
  vuttaṁ. Suttantadesanā pana yathānulomadesanāti tattha pavattinivattiyo
  asaṅkarato dassetabbā. Tasmā tadatthasaṁvaṇṇanāti katvā
  pavattikathāyaṁ lokiyavipākaviññāṇāniyeva gahitāni. Tenevāha
  vaṭṭakathāyaṁ na yujjantīti na gahitānīti.
      [147] Yathā kataṁ kammaṁ phaladāne samatthaṁ hoti tathā kataṁ
  upacitanti vuccatīti vipākadānayogyameva saṅkhāraṁ gaṇhanto
  upacitakammābhāveti āha. Hetu nāma byatirekappadhānanti abhāvaggaṇaṁ.
  Tena kamme sati bhāvato asati abhāvatoti ayamettha adhippāyo.
  Yathā panassa viññāṇassa saṅkhārapaccayatā na siddhā na evaṁ
  vipākabhāvo so pana siddhoti katvā āha vipākaṁ hetanti.
  Tena viññāṇassa vipākabhāvena saṅkhārapaccayattaṁ sādheti. Tassa
  pana sādhanatthaṁ upacitakammābhāve vipākābhāvatoti vuttanti taṁ
  vivaranto vipākañcātiādimāha. Yadi uppajjeyyāti yadi
  kammanirapekkho vipāko uppajjeyya. Sabbesaṁ sattānaṁ brahmattaṁ
  upagatānaṁ ghānādiviññāṇāni mahāvipākaviññāṇānīti tassa tassa
  vipākassa anokāse ṭhitānampi. Vipākānīti viññāṇāpekkhāya
  napuṁsakaniddeso. Sabbavipākaviññāṇānīti attho.
      Saṅkhārā bahū ekūnatiṁsa cetanābhedato viññāṇāni ca bahūni
  battiṁsavidhattā na ca sabbato sabbānīti āha katarasaṅkhārapaccayā
-------------------------------------------------
[page 320]
  Kataraṁ viññāṇanti ceti. Idaṁ viññāṇanti ca viññāṇasāmaññaṁ
  gahetvā vuttaṁ. Kāmaṁ khandhaniddesepi imāni viññāṇāni
  niddiṭṭhāni taṁ pana asiṅkhittaṁ na ca tattha nesaṁ saṅkhārapaccayatā
  vibhāvitāti taṁ pavattiyaṁ paṭisandhiyañca bhavādīsu pavattanākāravasena
  vitthārato dassetuṁ kāmāvacarapuññābhisaṅkhārapaccayātiādi
  āraddhaṁ. Manoviññāṇeti niddhāraṇe bhummaṁ. Mahāvipākānīti
  viññāṇāpekkhāya napuṁsakaniddeso. Mahāvipākāti pana pāṭhe
  manoviññāṇadhātuyoti ānetvā sambandhitabbaṁ.
      [148] Yaṁsaṅkhārapaccayāti yassa yassa saṅkhārassa
  paccayabhāvena. Yaṁ viññāṇanti yaṁ yaṁ viññāṇanti evaṁ ubhayattha
  āmeḍitalopo daṭṭhabbo. Hotīti iminā kāraṇābhāve 1-
  viññāṇassa sabbhāvamattaṁ paveditaṁ na pavattivisesoti taṁ dassento
  evaṁ pavatti veditabbāti āha. Brahmānampi aniṭṭharūpādiāpāthagamane
  akusalavipākacakkhuviññāṇādīni kadāci uppajjantīti imāni
  terasa .pe. Pavattantīti vuttaṁ. Tattha pañcannaṁ khandhānaṁ vokāro
  vitthāro etthāti pañcavokāro soeva bhavo etasmiṁ
  pañcavokārabhave. Hoti hi bhinnādhikaraṇānampi aññapadatthasamāso yathā
  urasilomoti. Athavā yathāpaccayaṁ pavattamānehi pañcahi khandhehi
  vokariyatīti pañcavokāro soeva bhavoti sabbaṁ pubbe viya.
      [149] Pavattiyampi paṭisandhiyampi pavattantīti 2- saṅkhepato

  *  *  *  *  *  *
  Footnote: 1. Ma. kāraṇabhāve. 2. Ma. pavattiyaññeva pavattantīti.
-------------------------------------------------
[page 321]
  Vuttavuttamatthaṁ vivarituṁ kathantiādi āraddhaṁ. Yebhuyyena
  lobhasampayuttajavanāvasāneti idaṁ paṭighavicikicchāuddhaccasampayuttānantaraṁ
  somanassasahagatassa anuppajjanatoti keci. Taṁ na gahetabbaṁ cakkhuṁ assādeti
  abhinandati taṁ ārabbha rāgo uppajjati diṭṭhi uppajjati .pe.
  Vicikicchā uppajjati uddhaccaṁ uppajjati akusale niruddhe vipāko
  tadārammaṇatā uppajjatīti 1- vacanato. Iṭṭhaṁ ce ārammaṇaṁ
  somanassatadārammaṇaṁ na na uppajjatīti. Javanena tadārammaṇaniyame
  somanassasahagatānantaraṁ somanassasahagatāneva sandhāya vuttanti apare.
  Taṁ vicāretabbaṁ upekkhāsahagatakusalākusalajavanānantarampi
  somanassatadārammaṇassa icchitabbattā. Upekkhāsahagatakiriyajavanānantarameva hi
  somanassatadārammaṇaṁ na icchanti. Yasmā pana tihetukajavanāvasāne
  ca kadāci ahetukaṁ tadārammaṇaṁ hoti tasmā yebhuyyenāti
  vuttaṁ. Yasmā ekacittakkhaṇāyukaṁ javanārammaṇaṁ hoti tadā
  tattha ekameva tadārammaṇaṁ hotīti katvā sakiṁ vāti vuttanti keci.
  Apare pana tadārammaṇaṁ nāma javanārammaṇānubhavanakiccaṁ taṁ
  ekacittakkhaṇike tathā āsannabhede ārammaṇe nuppajjati. Tasmā
  sakiṁ vāti idaṁ dirattatirattādi viya vacanasiliṭṭhatāvasena vuttanti
  veditabbaṁ dvikkhattumeva pana uppajjatīti. Dirattatirattanti ettha
  hi vāsaddassa abhāvā vacanasiliṭṭhatāmattena dirattaggahaṇaṁ katanti

  *  *  *  *  *  *
  Footnote: 1. abhi. tika. 40/156.
-------------------------------------------------
[page 322]
  Yujjati. Nirantaraṁ tirattadassanatthaṁ vāti idha pana vāsaddo vikappaṭṭho
  vuttoti sakiṁeva ca kadāci pavattiṁ sandhāya sakiṁ vāti vuttanti
  daṭṭhabbaṁ. Teneva hi sammohavinodaniyaṁ sakiṁ tadārammaṇappavattiyā
  vicāretabbataṁ dassentena cittappavattigaṇanāyaṁ pana sabbadvāresu
  tadārammaṇe dve eva cittadvārā āgatāti vuttaṁ. Tattha
  cittappavattigaṇanāyanti vipākakathāyaṁ balavarūpādiārammaṇe vuttaṁ
  cittappavattigaṇanaṁ sandhāyāha. Tattha hi dveva tadārammaṇuppattivārā
  vuttā. Tadeva hi sandhāya idhāpi vuttaṁ abhidhammaṭṭhakathāyaṁ pana
  tadārammaṇe dve cittavārā āgatāti. Abhidhammaṭṭhakathāyaṁ
  aniyatārammaṇaṭṭhānakiccā hutvā pavattantīti dvāraṁ anāmasitvā
  evaṁ 1- vuttaṁ. Taṁ anantaraṁ parato vuttasahetukavipākaviññāṇānaṁ
  sadisasaṁvaṇṇanaṁ kattukāmatādhippāyena vuttaṁ.
      [150] Ahetukadvayādīnaṁ hi bhavaṅgabhūtānaṁ sayameva dvārattā
  cutipaṭisandhibhūtānañca bhavaṅgasaṅkhātena aññena ca dvārena anuppattito
  niyataṁ aniyataṁ vā dvāraṁ etesanti na sakkā vattunti.
  Ahetukadvayassa pana santīraṇatadārammaṇabhūtassa dvāraṁ labhati tañca
  aniyatanti tampi gaṇhanto aniyatadvārārammaṇaṭṭhānakiccā hutvā
  pavattantīti āha. Tenevettha 2- mahāvipākānampi tadārammaṇabhūtānaṁ
  dvāraṁ labhatīti tatthāpi dvāraggahaṇaṁ kataṁ. Ekassa sattassa
  pavatto rūpāvacaravipāko paṭhavīkasiṇādīsu yasmiṁ ārammaṇe pavatto

  *  *  *  *  *  *
  Footnote: 1. Ma. eva. 2. Ma. teneva cettha.
-------------------------------------------------
[page 323]
  Tato aññasmiṁ tassa pavatti natthīti rūpāvacarānaṁ niyatārammaṇatā
  vuttā. Itarānīti arūpavipākaviññāṇāni. Niyatāvatthukānīti
  aniyatavatthukāni 1-. Kasiṇugghāṭimākāsādīsuyeva [2-] pavattanato
  niyatārammaṇāni.
      Tatrāti pavattiyaṁ. Assāti battiṁsavidhassa vipākaviññāṇassa.
  Te te saṅkhārāti yathāvuttā puññābhisaṅkhārādisaṅkhārā.
  Kammapaccayenāti nānākkhaṇikakammapaccayena. Upanissayapaccayenāti
  pakatupanissayapaccayena. Evaṁ pavattiyaṁ viññāṇassa pavattiṁ dassetvā
  paṭisandhiyaṁ dassetuṁ yaṁ pana vuttantiādimāha. Tattha anurūpāya
  paṭisandhiyāti anurūpena paṭisandhikiccena. Taṁ pana anurūpataṁ sayameva
  vakkhati. Bhavena 3- bhavantarassa sandhānaṁ idha ca 4- paṭisandhīti taṁ acittakampi
  atthevāti katvā katī paṭisandhiyoti pucchaṁ katvāpi katī
  paṭisandhicittānīti pucchā katā. Kena katthāti kena cittena kasmiṁ bhave.
      [151] Tatthāti tesu ekūnavīsatiyā paṭisandhicittesu.
  Kusalavipākāya ahetukamanoviññāṇadhātuyāti sambandho. Natthi devesu
  ahetukā paṭisandhīti manussaloketi visesanaṁ. Napuṁsakādīnanti
  ādisaddena mammanādīnaṁ saṅgaho. Keci pana ekacce
  ahetukapaṭisandhikā avikalindriyā hutvā thokaṁ vicāraṇapakatikāpi hontiyeva
  tasmā tādisānampi idha ādisaddena saṅgahoti vadanti. Saṅkhepatoti
  samāsato. Asukāya paṭisandhiyā asukaṁ ārammaṇanti vibhāgaṁ

  *  *  *  *  *  *
  Footnote: 1. Ma. niyataṁ avatthukānīti niyatāvatthukāni. 2. Ma. ārammaṇesu. 3. Ma. bhavantarena.
  4. Ma. casaddo na dissati.
-------------------------------------------------
[page 324]
  Akatvāti attho. Sesānanti rūpāvacarā pañca paṭhamatatiyāruppā
  dveti imāsaṁ vuttāvasesānaṁ sattannaṁ paṭisandhīnaṁ. Paccuppannārammaṇaṁ
  cuticittaṁ nāma natthi paṭisandhiārammaṇeeva pavattanato. Dvīsu
  ārammaṇesūti atītanavattabbavasena dvīsu ārammaṇesu. Tānīti
  pubbe katāni kammāni. Assāti āsannamaraṇassa puggalassa.
  Olambantīti sāyaṇhe mahantānaṁ pabbatakūṭānaṁ chāyā viya bhūmiyaṁ
  tassa citte avalambanti upatiṭṭhanti.
      [152] Tasmiṁ niruddheti tasmiṁ cuticitte niruddhamatte tassa
  nirodhasamanantarameva vā. Tadevāti taṁyeva yathāvuttajavanavīthiyā
  ārammaṇabhūtaṁ. Avijjātaṇhādīsu kilesesu anupacchinnesveva
  kammādino upaṭṭhānaṁ tañca ārabbha cittasantānassa bhavantaraninnapoṇapabbhāratā
  hotīti āha anupacchinnakilesabalavinamitanti 1-. Santāne
  hi vinamite 2- tadekadesabhūtaṁ paṭisandhicittañca vinamitameva hoti na ca
  ekadesavinamitabhāvena vinā santānassa vinamitatā atthīti. Sabbattha
  pana duggatipaṭisandhininnāya cutiyā purimajavanāni akusalāni itarāya ca
  kusalānīti nicchinanti. Nimittassādagadhitaṁ vā bhikkhave viññāṇaṁ
  tiṭṭhamānaṁ tiṭṭhati anubyañjanassādagadhitaṁ vā tasmiṁ ce samaye
  kālaṁ karoti ṭhānametaṁ vijjati yaṁ dvinnaṁ gatīnaṁ aññataraṁ gatiṁ
  upapajjeyya nirayaṁ vā tiracchānayoniṁ vāti 3- hi vuttaṁ. Tasmā akusalaṁ

  *  *  *  *  *  *
  Footnote: 1. Ma. -vināmitanti. 2. Ma. vināmite evamuparipi. 3. saṁ. saḷāyatana. 18/210.
-------------------------------------------------
[page 325]
  Duggatiyaṁ kusalañca sugatiyaṁ paṭisandhiyā upanissayo hotīti. Arahato
  pana sabbaso kilesānaṁ upacchinnattā paṭippassaddhasabbabhavussukkatāya
  kammādinimittaṁ na upaṭṭhahati. Tato vijjamānampi kammaṁ
  aladdhasahāyattā paṭisandhiṁ na janeti.
      Vuttappakārakammavasenāti pāpakammavasena. Tadupaṭṭhāpitanti
  adhippāyo. Narakādīsu aggijālavaṇṇādikanti idaṁ taṁsadisatāvasena
  vuttaṁ. Na hi soeva nirayaggivaṇṇādi tadā tassa āpāthaṁ
  āgacchati. Tattha aggijālavaṇṇādikanti ādisaddena
  vetaraṇīsimbalīasipattavanādivaṇṇaṁ saṅgaṇhāti. Narakādīsūti pana ādisaddena
  petatiracchānānaṁ nibaddhasañcaraṇaṭṭhānapariyāpannavaṇṇaṁ. Manodvāre
  āpāthaṁ āgacchatīti kammabalena upaṭṭhāpitaṁ vaṇṇāyatanaṁ supinaṁ
  passantassa viya dibbacakkhussa viya ca manodvāreeva gocarabhāvaṁ
  gacchati. Ekaṁ āvajjanaṁ pañca javanāni dve tadārammaṇānīti tīṇi
  vīthicittāni.
      Rāgādihetubhūtaṁ hīnamārammaṇanti akusalavipākassa ārammaṇaṁ
  bhavituṁ yuttaṁ aniṭṭhamārammaṇamāha. Tampi hi saṅkappanavasena rāgassāpi
  hetu hotīti. Akusalavipākajanakakammasahajātānaṁ vā
  taṁsadisāsannacutijavanacetanāsahajātānañca rāgādīnaṁ hetubhāvoeva hīnatā.
  Tañhi pacchānutāpajanakakammārammaṇavasena 1- aniṭṭhaṁ akusalavipākassa ārammaṇaṁ
  bhaveyya. Aññathā ca iṭṭhārammaṇe pavattassa akusalakammassa vipāko

  *  *  *  *  *  *
  Footnote: 1. Ma. pacchānutāpajanakakammānamārammaṇaṁ kammavasena.
-------------------------------------------------
[page 326]
  Akusalakammanimittārammaṇo na bhaveyya. Na hi akusalavipāko
  iṭṭhārammaṇo bhavituṁ arahatīti. Pañcadvāre ca āpāthaṁ āgacchantaṁ
  paccuppannaṁ kammanimittaṁ āsannakatakammārammaṇasantatiyaṁ uppannaṁ
  taṁsadisañca daṭṭhabbaṁ. Aññathā tadeva paṭisandhiārammaṇupaṭṭhāpakaṁ
  tadeva ca paṭisandhijanakaṁ bhaveyya. Na ca paṭisandhiyā upacārabhūtāni
  viya etasmiṁ tayā pavattitabbanti paṭisandhiyā ārammaṇaṁ
  anuppādentāni viya ca pavattāni cutiāsannāni javanāni paṭisandhijanakāni
  bhaveyyuṁ. Kaṭattā upacitattāti 1- hi vuttaṁ. Tadā ca taṁsamānavīthiyaṁ
  viya pavattamānāni kathaṁ katupacittāni siyuṁ. Tadā na assāditāni.
  Na ca lokiyāni lokuttarāni viya samānavīthiphalāni honti. Pubbe
  vāssa taṁ kataṁ hoti pāpakammaṁ dukkhavedanīyaṁ pacchā vāssa taṁ kataṁ
  hoti pāpakammaṁ dukkhavedanīyaṁ maraṇakāle vāssa hoti micchādiṭṭhi
  samattā hoti samādinnā. Tena so kāyassa bhedā parammaraṇā
  apāyaṁ duggatiṁ vinipātaṁ nirayaṁ upapajjatītiādinā 2- sutte maraṇakāle
  samattāya samādinnāya micchādiṭṭhiyā sammādiṭṭhiyā ca sahajātacetanāyaṁ
  paṭisandhidānaṁ vuttaṁ na ca dubbalehi pañcadvārikajavanehi micchādiṭṭhi
  sammādiṭṭhi vā samattā hoti samādinnā. Tathāhi vuttaṁ sammohavinodaniyaṁ
  sabbampi hetaṁ kusalākusalakammaṁ paṭivijānanādijavanapariyosānakicacaṁ 3-
  manodvārikacitteneva hoti na pañcadvārikenāti

  *  *  *  *  *  *
  Footnote: 1. abhi. saṁ. 34/144. 2. Ma. u. 14/377.
  3. Ma. kusalākusaladhammapaṭivijānanādivacanapariyosānaṁ kiccaṁ.
-------------------------------------------------
[page 327]
  Sabbassapetassa kiccassa karaṇe sahajavanakāni vīthicittāni
  paṭikkhittānīti. Tattha hi na kiñci dhammaṁ paṭivijānātīti manopubbaṅgamā
  dhammāti evaṁ vuttaṁ ekampi kusalaṁ vā akusalaṁ vā na paṭivijānātīti
  ca vuttaṁ. Yesaṁ paṭivibhāvanappavattiyā sukhaṁ vā dukkhaṁ vā anveti
  tesaṁ sā pavatti pañcadvāre paṭikkhittā. Kusalākusalakammasamādānañca
  tādisamevāti. Tadārammaṇānantaraṁ pana cavanaṁ tadanantarā ca
  upapatti manodvārikāeva hoti na sahajavanakavīthicittapariyāpannāti
  iminā adhippāyena idha pañcadvārikatadārammaṇānantarā cuti
  tadanantarā paṭisandhi ca vuttāti daṭṭhabbā.
      Tattha avasesapañcacittakkhaṇāyuke rūpādimhi uppannaṁ paṭisandhiṁ
  sandhāya paccuppannārammaṇaṁ upapatticittaṁ paccuppannārammaṇassa
  bhavaṅgassa anantarapaccayena paccayoti avasesaekacittakkhaṇāyuke ca
  uppannaṁ paṭisandhiṁ sandhāya paccuppannārammaṇaṁ upapatticittaṁ
  atītārammaṇassa bhavaṅgassa anantarapaccayena paccayoti ca vuttanti
  veditabbaṁ.
      [153] Kaṇhapakkhe sukkapakkhaṁ ṭhapetvāti ettha. Yathā
  pubbe pāpakammaṁ vā kammanimittaṁ vāti vutte kaṇhapakkhe
  anavajjakammaṁ vā kammanimittaṁ vāti sukkapakkho vutto evaṁ
  duggatipariyāpannaṁ pana paṭisandhicittaṁ narakādīsu aggijālavaṇṇādikaṁ
  duggatinimittanti ca vutte kaṇhapakkhe sugatipariyāpannaṁ paṭisandhicittaṁ
-------------------------------------------------
[page 328]
  Manussaloke rattakambalasadisamātukucchivaṇṇasaṅkhātaṁ devaloke vā
  uyyānavimānakapparukkhādivaṇṇasaṅkhātaṁ sugatinimittanti evaṁ sukkapakkhaṁ
  ṭhapetvā sesaṁ sabbaṁ purimanayeneva veditabbaṁ. Atītapaccuppannārammaṇāyāti
  kammakammanimittavasena atītārammaṇāya mātukucchivaṇṇādisugatinimittavasena
  paccuppannārammaṇāya.
      Tañca khoti yadetaṁ na anavajjakammaṁ vā kammanimittaṁ vāti aniyamanaṁ
  kataṁ tañca kho. Kammanimittameva āpāthaṁ āgacchati ekantato
  attano kammārammaṇatāya mahaggatavipākassa. Suddhāya vāti
  mahaggatakammanimittārammaṇāya javanavīthiyā tadārammaṇarahitāyāti attho.
  Sā pana javanavīthi mahaggatavipākassa upacāro viya daṭṭhabbā. Keci
  pana taṁ vīthiṁ mahaggatāvasānaṁ vadanti. Idaṁ 1- navattabbārammaṇā
  vāti idaṁ rūpāvacarapaṭisandhiṁ āruppesu ca paṭhamaṁ tatiyañca sandhāya
  vuttaṁ. Dutiyacatutthā pana atītārammaṇavacaneneva gahitā.
      [154] Mātukucchivaṇṇasaṅkhātantiādinā vaṇṇoeva
  gatinimittabhāvena āgato. Tattha saddo tāva anupādinnabhāvena
  sugatipariyāpannatāya gatinimittabhāvena aṭṭhakathāsu nāgatoti
  yuttametaṁ. Gandhādīnaṁ pana anāgamane kāraṇaṁ vīmaṁsitabbaṁ. Ayaṁ tāta
  tavatthāya buddhapūjā kariyatītiādīsu pubbacetanāvasena puññaṁ hoti.
  Sabbantimajavane vattamānassāpīti vadanti.
      [155] Etenānusārena āruppacutiyāpi anantarā paṭisandhi

  *  *  *  *  *  *
  Footnote: 1. Ma. ayaṁ pāṭho natthi.
-------------------------------------------------
[page 329]
  Veditabbāti idaṁ kasmā vuttaṁ nanu paṭhavīkasiṇajjhānādivasena
  paṭiladdhamahaggatassa sugatiyaṁ ṭhitassāti evamādikeeva naye ayampi
  paṭisandhi aviruddhāti. Na tattha rūpāvacaracutianantarāyaeva paṭisandhiyā
  vuttattā. Tattha hi paṭhavīkasiṇādinimittaṁ 1- .pe. Manodvāre
  āpāthaṁ āgacchati cakkhusotānaṁ vātiādikena 2- vacanena
  rūpāvacaracutiyāeva anantarā paṭisandhi vuttāti viññāyati. Athāpi
  yathāsambhavayojanāya ayampi paṭisandhi tattheva aviruddhā 3-.
  Arūpāvacaracutianantarā pana rūpāvacarapaṭisandhi natthi. Arūpāvacare ca
  uparuparicutiyā anantarā heṭṭhimā heṭṭhimā paṭisandhi natthīti catutthāruppacutiyā
  navattabbārammaṇā paṭisandhi natthi tena tato tattheva atītārammaṇā
  kāmāvacare ca atītapaccuppannārammaṇā paṭisandhi itarāhi
  ca yathāsambhavaṁ atītanavattabbārammaṇā āruppapaṭisandhi atītapaccuppannārammaṇā
  ca kāmāvacarapaṭisandhi yojetabbāti imassa visesassa
  dassanatthaṁ visuṁ uddharaṇaṁ kataṁ. Evaṁ ārammaṇavasena ekavidhāya
  kāmāvacarasugaticutiyā duvidhā duggatipaṭisandhi duggaticutiyā duvidhā
  sugatipaṭisandhi kāmāvacarasugaticutiyā dviekadvippakārānaṁ
  kāmarūpārūpānaṁ vasena pañcavidhā sugatisaṭisandhi rūpāvacaracutiyā tatheva
  pañcavidhā duvidhāya āruppacutiyā paccekaṁ dvinnaṁ dvinnaṁ kāmarūpānaṁ
  vasena aṭṭhavidhā ca paṭisandhi dassitā. Duggaticutiyā pana ekavidhāya
  duggatipaṭisandhi duvidhā na dassitā. Taṁ dassetuṁ dutiyaṁ ṭhitassa

  *  *  *  *  *  *
  Footnote: 1. Ma. paṭhavīkasiṇādikaṁ vā nimittaṁ. 2. Ma. vātiādinātena. 3. Ma. avaruddhā.
-------------------------------------------------
[page 330]
  Panātiādi vuttaṁ.
      [156] Yathāvuttā pana
       dve dve pañcātha pañcaṭṭha dve bhavālambabhedato
       cutiyā tādisāyetā catuvīsati sandhiyo.
  Kāmāvacarassa kusalassa kammassa kaṭattātiādinā 1- nānākkhaṇikakamma-
  paccayabhāvo heṭṭhā dassitappakāroti upanissayabhāvameva dassento
  vuttañhetañtiādimāha. Nissayapaccayabhūtena rūpena sahapavattiyevettha
  viññāṇassa tena missitā. Tadabhāvo amissitā.
      Yavanti ettha sattā ekajātisamanvayena aññamaññamissitā
  hontīti yoniyo. Sucaritaduccaritavasena gantabbā pāpuṇitabbāti
  gatiyo. Tiṭṭhati etthāti ṭhiti. Viññāṇassa ṭhiti viññāṇaṭṭhiti.
  Nānattakāyanānattasaññītiādinā vāsoeva 2- sattehi āvasitabbato
  sattāvāso. Asaññīsattāvāsassa idha asambhavato sattāvāsavasena
  aṭṭhavidhaṁ hotīti vuttaṁ.
      [157] Aññatara jātipaṇḍakapaṭisandhiyāti ettha
  paṭhamakappikapaṭisandhiyāpīti vattabbaṁ. Sāpi hi bhāvena vināva uppajjati 3-.
  Omatoti avamato avakaṁsatoti attho. Ādināti missaṁ amissanti
  etasmiṁ duke ādimhi vuttena missaviññāṇena. Omato dve vā
  tayo vā dasakā uppajjantīti gabbhaseyyakānaṁ vasena vuttaṁ.

  *  *  *  *  *  *
  Footnote: 1. abhi. saṁ. 34/140. 2. Ma. nānattakāyanānattasaññītiādiāvāsoeva.
  3. uppajjatīti.
-------------------------------------------------
[page 331]
  Aññattha pana anekekakalāpā 1- saha uppajjanti. Brahmattabhāvepi
  hi anekagāvutattappamāṇena anekekakalāpā 2- saha uppajjantīti tiṁsato
  adhikāneva rūpāni honti. Tadahujātaṁ eḷakalomaṁ 3- jātiuṇṇāti
  keci. Himavantappadese jātimantaṁ eḷakalomaṁ jātiuṇṇāti apare.
  Gabbhaṁ phāletvā gahitaeḷakalomaṁ jātiuṇṇāti aññe. Imāsu
  gatīsu imā yoniyo sambhavanti imāsu na sambhavantīti evaṁ yonīnaṁ
  gativasena sambhavabhedo.
      Bhummavajjesūti bhummadevānaṁ vajjānaṁ 4- yonivibhāgaṁ pati tesaṁ
  manussasadisattā. Yoniyo tisso purimikā na hontīti
  yonittayapaṭikkhepena pacchimā yoni anuññātāti atthato āpannameva hoti.
  Gatittayeti manussapetatiracchānasaññite gatittaye.
      Tañhi ettha pubbe anāmaṭṭhaṁ. Casaddo avuttasamuccayaṭṭhoti
  dassetuṁ casaddenātiādi vuttaṁ. Kasmā pana nijjhāmataṇhikapetesu
  purimikā tisso yoniyo na santīti. Asambhavato.
  Tāsañhi niccāturabhāvato kāmasevā natthīti na tā aṇḍajādayo
  honti. Kucchiyaṁ tāsaṁ gabbho nāvatiṭṭhati jālasabbhāvatoti keci.
  Aggijālāya santappamānasarīrā etā nibbattantīti allaṭṭhānesu
  pupphādīsu ca sambhavābhāvato saṁsedajatāpi tāsaṁ natthevāti vadanti.
  Tenāha opapātikā eva hi te hontīti.
      [158] Rūpībrahmesu tāva opapātikayonikesūti

  *  *  *  *  *  *
  Footnote: 1. Ma. aneke kalāpā. 2. Ma. anekagāvutappamāṇena aneke kalāpā.
  3 Ma. tadahujātaeḷakassa lomaṁ. 4. Ma. vajjanaṁ.
-------------------------------------------------
[page 332]
  Opapātikayonikehi rūpībrahme niddhāreti. Rūpībrahmesūti hi adhikaraṇe
  bhummaṁ. Opapātikesūti niddhāraṇe. Tena opapātikayonikesūti sāmaññato
  vuttarāsito rūpībrahmesūti visesena tadekadesaṁ niddhāreti.
  Cakkhusotavatthudasakānaṁ jīvitanavakassa cāti ettha keci cakkhusotavatthusattakānaṁ
  jīvitachakkassa cāti catunnaṁ kalāpānaṁ vasena rūpabhave
  paṭisandhiviññāṇena saha sattavīsati rūpāni uppajjanti tattha
  gandharasāhārānaṁ paṭikkhittattāti kāraṇaṁ vatvā taṁ samatthentā pāliyaṁ
  hi rūpadhātuyā upapattikkhaṇe ṭhapetvā asaññasattānaṁ 1- devānaṁ
  pañcāyatanāni pātubhavanti pañca dhātuyo pātubhavantīti 2- vuttaṁ.
  Tathā rūpadhātuyā cha āyatanāni nava dhātuyoti sabbasaṅgahikavasena 3- tattha
  vijjamānāyatanadhātuyo dassetuṁ vuttaṁ. Kathāvatthumhi ca ghānāyatanādīnaṁ
  viya gandhāyatanādīnaṁ ca tattha bhāvo paṭikkhitto atthi tattha ghānāyatananti
  āmantā. Atthi tattha gandhāyatananti na hevaṁ vattabbeti 4-
  ādinā. Na ca aphoṭṭhabbāyatanānaṁ paṭhavīdhātuādīnaṁ viya agandharasāyatanānaṁ
  gandharasānaṁ tattha bhāvo sakkā vattuṁ phusituṁ sakkuṇeyyatāvinimuttassa
  paṭhavīādisabhāvassa viya gandharasāyatanabhāvavinimuttassa
  gandharasasabhāvassa abhāvā. Yadi ca ghānasamphassādīnaṁ kāraṇabhāvo
  natthīti āyatanānīti te na vucceyyuṁ. Dhātusaddo pana
  nissattanijjīvavācakoti gandhadhātu rasadhātūti avacane kāraṇaṁ natthi dhammabhāvo

  *  *  *  *  *  *
  Footnote: 1. Ma. aññasattānaṁ. 2. abhi. vi. 35/562. 3. Ma. sabbasaṅgahakavasena.
  4. abhi. ka. 37/402.
-------------------------------------------------
[page 333]
  Ca nesaṁ ekantena icchitabbo sabhāvadhāraṇādilakkhaṇato aññassa
  abhāvā. Dhammānañca āyatanabhāvo ekantiko yamake vutto
  dhammāyatananti āmantāti 1-. Tasamā tesaṁ gandharasāyatanabhāvābhāvepi
  koci āyatanabhāvo vattabbo. Yadi ca phoṭṭhabbabhāvato
  añño paṭhavīādibhāvo viya gandharasabhāvato añño tesaṁ koci
  sabhāvo siyā tesaṁ dhammāyatanasaṅgaho. Gandharasabhāve pana
  āyatanabhāve ca sati gandho ca so āyatanañca gandhāyatanaṁ raso ca
  so āyatanañca rasāyatananti idaṁ āpannamevāti gandharasāyatanabhāvo
  ca na sakkā nivāretuṁ [2]-. Tasmā yathā pāliyā avirodho hoti
  tathā rūpagaṇanā kātabbā. Evaṁ hi dhammatā na vilomitā hotīti
  vadanti. Ettha vuccate. Rūpāvacarasattānaṁ ghānajivhāyatanābhāvato
  vijjamānāpi gandharasā āyatanakiccaṁ na karontīti te anāmasitvā
  pāliyaṁ pañcāyatanāni pātubhavantīti chāyatanānīti ca ādi vuttaṁ.
  Tayo āhārāti ca ajjhoharitabbassa āhārassa abhāvena
  ojaṭṭhamakarūpasamuṭṭhāpanasaṅkhātassa āhārakiccassa akaraṇato na sabbena sabbaṁ
  gandharasānaṁ ojāya ca abhāvato. Iti visayino kiccassa ca abhāvena
  visayo kiccavā ca dhammo na vutto. Yasmiṁ hi bhave visayī natthi
  tasmiṁ taṁhetuko nippariyāyena visayassa āyatanabhāvo natthīti
  vijjamānassāpi avacanaṁ yathā tattheva rūpabhave paṭhavītejovāyodhātūnaṁ

  *  *  *  *  *  *
  Footnote: 1. abhi. Yu. paṭhamabhāga. 38/92. 2. Ma. tayo āhārāti ca vacanato kabaḷīkārāhārassa
  tattha abhāvo viññāyati.
-------------------------------------------------
[page 334]
  Phoṭṭhabbāyatanabhāvena. Yassa pana yattha vacanaṁ tassa tattha
  visayisabbhāvahetuko nippariyāyena āyatanabhāvo vutto yathā
  tattheva rūpāyatanassa yadi visayisabbhāvahetuko visayassa nippariyāyena
  āyatanabhāvo kathamasaññasattānaṁ dve āyatanāni pātubhavantīti.
  Asaññasattānamhi cakkhāyatanaṁ natthi. Acchatarabhāvena 1- rūpāyatanaṁ
  aññesaṁ avisayoti. Nāyaṁ virodho. Yenādhippāyena rūpadhātuyaṁ
  asaññīnaṁ 2- gandhāyatanādīnaṁ avacanaṁ tena rūpāyatanassāpi avacananti
  asaññīnaṁ ekaṁ āyatanaṁ vattabbaṁ yathāsakaṁ hi indriyagocarabhāvāpekkhāya
  yesaṁ nippariyāyena āyatanabhāvo atthi tesu niddisiyamānesu
  tadabhāvato. Rūpadhātuyaṁ saññīnaṁ gandhādike visuṁ āyatanabhāvena
  avatvā dhammasabhāvānativattanato manoviññāṇassa ca
  visayabhāvupagamanato dhammāyatanantogadhe katvā pañcāyatanānīti pāliyaṁ
  vuttaṁ. Etadatthaṁ hi dhammāyatananti sāmaññato nāmakaraṇaṁ.
  Piṭṭhivaṭṭakāni vā tāni katvā pañcāyatanānīti vuttaṁ. Yena pana 3-
  adhippāyena asaññīnaṁ rūpāyatanaṁ vuttaṁ tena asaññīnampi 4- gandhādīnaṁ
  visuṁ gahaṇaṁ kātabbanti imassa nayassa dassanatthaṁ asaññasattānaṁ
  devānaṁ dve āyatanāni pātubhavantīti vuttaṁ. Asatipi hi tattha
  attano indriye rūpassa vaṇṇāyatanasabhāvātikkamo natthevāti taṁ
  rūpāyatanantveva vuccati. Iminā ca nayadassanena gandhādīni tīṇi
  pakkhipitvā saññīnaṁ aṭṭhāyatanāni asaññīnaṁ pañcāti ayamattho

  *  *  *  *  *  *
  Footnote: 1. Ma. acakkhāyatanabhāvena ca nesaṁ. 2. Ma. saññīnaṁ. 3. Ma. ca pana. 4. saññīnampi.
-------------------------------------------------
[page 335]
  Dassito hoti. Evañcetaṁ sampaṭicchitabbaṁ. Aññathā rūpaloke
  phusituṁ asakkuṇeyyatāya paṭhavīādīnaṁ brahmānaṁ vacīghosoeva na siyā.
  Na hi paṭighaṭṭanānighaṁsamanantarena 1- saddappavatti atthi na ca
  phusanasabhāvānaṁ katthaci aphusanabhāvatā sakkā viññātuṁ.
  Phoṭṭhabbāyatanasaṅkhātassa ca bhūtattayassa abhāve rūpabhave rūpāyatanādīnampi
  sambhavoeva na siyā. Tasmā phusituṁ sakkuṇeyyatāpi paṭhavīādīnaṁ
  tattha kāyindriyābhāvena tesaṁ phoṭṭhabbabhāvo na vutto. Evañca
  katvā rūpadhātuyaṁ tesaṁ sappaṭighavacanañca samatthitaṁ hoti. Vuttaṁ
  hi asaññasattānaṁ anidassanasappaṭighaṁ ekaṁ mahābhūtaṁ paṭicca dve
  mahābhūtātiādi 2-. Paṭigho ca nāma mahābhūtattayassa kāyappasādaṁ pati
  taṁnissayabhūtaghaṭṭanādvārena abhimukhabhāvo. Idha pana taṁsabhāvatā so
  ca phusituṁ asakkuṇeyyasabhāvassa ghaṭṭanāya abhāvato natthi. Yadi
  tattha asatipi visayīni rūpāyatanaṁ gahetvā dvāyatanānīti vuttaṁ
  atha kasmā gandhāyatanādīni gahetvā pañcāyatanānīti na vuttanti.
  Nayadassanavaseneva desanā pavattāti vuttovāyamattho. Athavā
  tattha rūpāyatanasseva vacanaṁ kadāci aññabhūmikānaṁ pasādassa
  visayabhāvaṁ sandhāya na pana itaresaṁ abhāvato nāpi pariyāyenapi
  āyatanabhāvābhāvato. Asaññīnaṁ hi rūpāyatanaṁ samānatalavāsīnaṁ
  vehapphalānaṁ uparibhūmikānañca suddhāvāsānaṁ pasādassa visayabhāvaṁ

  *  *  *  *  *  *
  Footnote: 1. Ma. -samantarena. 2. abhi. tika. 41/622.
-------------------------------------------------
[page 336]
  Gacchati na pana gandharasāti tesaṁyeva tattha avacanaṁ yuttaṁ.
  Kathāvatthumhi ca nippariyāyena gandhāyatanādīnaṁ atthibhāvaṁ paṭijānanaṁ 1-
  sandhāya paṭisedho kato. Yadipi cetaṁ vacanaṁ tattha gandhāyatanādīnaṁ
  abhāvavibhāvanaṁ na hoti atthibhāvadīpanampi pana aññaṁ vacanaṁ
  natthevāti. Nayidamevaṁ aṭṭhakathāsu tattha nesaṁ atthibhāvassa
  niddhāretvā vuttattā. Yaṁ hi aṭṭhakathāvacanaṁ pāliyā na virujjhati
  taṁ pāli viya pamāṇabhūtaṁ agarahitāya ācariyaparamparāya yāvajjatanā
  āgatattā. Tattha siyā yaṁ pāliyā na virujjhati aṭṭhakathāvacanaṁ
  taṁ pamāṇaṁ idaṁ pana virujjhatīti. Nayidamevaṁ yathā na virujjhati
  tathā paṭipāditattā. Cakkhādīnaṁ āyatanānaṁ taṁnissayānañca
  viññāñāṇaṁ sattasuññatāsandassanatthaṁ bhagavato dhātudesanāti āyatanabhāvena
  vuttānaṁyeva dhātubhāvadīpanato dhātubhāvassāpi tesaṁ avacanaṁ yujjatieva.
  Tasmā yathā pāliyā avirodho hoti tathā cakkhudasakādivasena idha
  rūpagaṇanā katāti na ettha dhammatāvilomanāsaṁkāyaṁ okāsoti
  veditabbaṁ. Aññesu saṁsedajaopapātikesūti rūpībrahme pana ṭhapetvā
  aññesu opapātikesu saṁsedajesu cāti evamettha sambandho
  veditabbo. Opapātikavisesanaṁ hettha aññaggahaṇaṁ na saṁsedajavisesanaṁ.
  Asambhavato. Sati hi sambhave byabhicāre ca visesanavisesitabbatā hoti.
  Kāmāvacaradevesu sabbakālaṁ paṭisandhippavattīsu yathāvuttāya santatiyā
  rūpānaṁ labhanato vuttaṁ tāni ca niccaṁ devesūti. Na hi te kadācipi

  *  *  *  *  *  *
  Footnote: 1. Ma. paṭijānantaṁ.
-------------------------------------------------
[page 337]
  Vikalindriyā abhāvakā ca hontīti. Cakkhu nesaṁ dasannaṁ pūraṇoti
  katvā cakkhudasako nāma. Asādhāraṇena vā cakkhunā lakkhito
  dasako cakkhudasako. Evaṁ sesāti yathā cakkhudasako vutto evaṁ
  sesāpi dasakā yojetvā veditabbā.
      Saṁsedajūpapātayonīsu avakaṁsato tiṁsāti saṅkhepena vuttamatthaṁ
  vivaranto avakaṁsato panātiādimāha. Taṁ panetaṁ pāliyā na
  sameti. Na hi pāliyaṁ kāmāvacarānaṁ saṁsedajopapātikānaṁ aghānakānaṁ
  upapatti vuttā. Dhammahadayavibhaṅge hi kāmadhātuyā upapattikkhaṇe
  kassaci ekādasāyatanāni pātubhavanti kassaci dasāyatanāni kassaci
  aparāni dasāyatanāni kassaci navāyatanāni kassaci sattāyatanāni
  pātubhavantīti 1- vuttaṁ na vuttaṁ aṭṭhāyatanāni pātubhavantīti. Yadi
  hi aghānakassāpi upapatti siyā tikkhattuṁ dasāyatanāni pātubhavantīti
  vattabbaṁ siyā tikkhattuṁ ca navāyatanāni pātubhavantīti na ca
  taṁ vuttaṁ.
     Tattha upapattikkhaṇeti paṭisandhikkhaṇe. Ekādasāti
  paripuṇṇāyatanassa saddāyatanavajjāni ekādasāyatanāni. Kassaci
  dasāyatanānīti andhassa cakkhāyatanavajjāni. Aparāni dasāyatanānīti
  badhirassa sotāyatanavajjāni. Navāyatanānīti andhabadhirassa
  cakkhusotāyatanavajjāni. Sattāyatanānīti gabbhaseyyakassa

  *  *  *  *  *  *
  Footnote: 1. abhi. vi. 35/553-554.
-------------------------------------------------
[page 338]
  Rūpagandharasakāyaphoṭṭhabbamanodhammāyatanavasena vuttaṁ. Yadi cakkhusotaghānavikalopi
  uppajjeyya tassa aṭṭhevāyatanāni siyuṁ. Na ca vuttaṁ aṭṭhāyatanāni
  pātubhavantīti. Kasmā nattheva cakkhusotaghānavikalo. Sati ca
  aghānakupapattiyaṁ punapi kassaci aparānipi dasāyatanāni pātubhavantīti
  vattabbaṁ siyā. Tathā ca sati yathā andhabadhirassa vasena kassaci
  navāyatanāni pātubhavantīti ekavāraṁ vuttaṁ evaṁ andhāghānakassa
  badhirāghānakassa ca vasena kassaci aparāni navāyatanāni kassaci
  aparānipi navāyatanāni pātubhavantīti vattabbaṁ siyāti attho. Evaṁ
  dhātupātubhāvādipañhānipi vattabbānīti vadanti.
      Ettha ca yathā sattati ukkaṁsatova 1- rūpānīti padaṁ
  saṁsedajūpapātayonīsūti ettha yonidvayavasena yojiyati na evaṁ avakaṁsato
  tiṁsāti idaṁ. Idaṁ pana saṁsedajayonivaseneva yojetabbaṁ.
  Ekayoganiddiṭṭhassāpi ekadeso sambandhaṁ labbhatīti saṁsedajassa
  jaccandhabadhirāghānakanapuṁsakassa jivhākāyavatthudasakānaṁ vasena tiṁsa rūpāni
  uppajjantīti vuttaṁ na opapātikassāti. Ayamettha aṭṭhakathāyaṁ
  adhippāyo. Ye pana opapātikassa jaccandhabadhirāghānakanapuṁsakassa
  jivhākāyavatthudasakānaṁ vasena tiṁsa rūpāni uppajjantīti mahāaṭṭhakathāyaṁ
  vuttanti vadanti taṁ na gahetabbaṁ. So hi pamādapāṭho.
  Evañca katvā āyatanayamakavaṇṇanāyaṁ kāmadhātuyaṁ pana aghānako
  opapātiko natthi yadi bhaveyya kassaci aṭṭhāyatanāni

  *  *  *  *  *  *
  Footnote: 1. Ma. ukkaṁsatotha.
-------------------------------------------------
[page 339]
  Pātubhavantīti vadeyyāti vuttaṁ. Apare panāhu kassaci
  ekādasāyatanāni pātubhavantīti yāva kassaci navāyatanānīti pāli
  opapātike sandhāya vuttā. Tasmā pubbenāparaṁ aṭṭhakathāyaṁ avirodho
  siddho. Tathā ca yathāvuttapāliyā ayamatthavaṇṇanā aññadatthuṁ
  saṁsandati sametiyevāti. Yaṁ paneke vadanti opapātikaggahaṇena
  saṁsedajāpi saṅgayhanti. Tathāhi dhammahadayavibhaṅge kāmadhātuyā
  upapattikkhaṇe kassaci ekādasāyatanāni pātubhavantītiādīnaṁ 1- niddese
  opapātikānaṁ petānantiādinā opapātikaggahaṇameva kataṁ na
  saṁsedajaggahaṇanti taṁ paripuṇṇāyatanānaṁyeva saṁsedajānaṁ opapātikesu
  saṅgahaṇavasena vuttanti veditabbaṁ. Tathāhi vuttaṁ aṭṭhakathāyaṁ
  saṁsedajayonikā paripuṇṇāyatanāparipuṇṇāyatanabhāvena opapātikasaṅgahaṁ
  katvā vuttāti padhānāya vā yoniyā sabbaṁ paripuṇṇāyatanayoniṁ
  dassetuṁ opapātikānanti vuttanti ca. Idha pana
  yonidvayaṁ sarūpeneva pakāsetuṁ saṁsedajayonivaseneva ca avakaṁsato
  rūpappavattiṁ dassetuṁ opapātikayoniyā itaraṁ asaṅgahetvā
  saṁsedajopapātikayonīsūti 2- vuttanti 3-. Taṁ sabbaṁ vīmaṁsitvā gahetabbaṁ.
  Ukkaṁsāvakaṁsānaṁ pana antareti sattati tiṁsāti evaṁ vuttānaṁ rūpassa
  ukkaṁsāvakaṁsaparicchedānaṁ majjhe. Anurūpato vikappo veditabboti
  apāyesu andhassa chacakkhudasakābhāvato tathā badhirassa sotadasakābhāvato

  *  *  *  *  *  *
  Footnote: 1. abhi. vi. 35/553-554. 2. Ma. saṁsedajūpapātayonīsūti. 3. Ma. itisaddo na dissati.
-------------------------------------------------
[page 340]
  Andhabadhirassa pana pañcacakkhusotadasakābhāvatoti evamādinā nayena
  veditabbo. Yaṁ panettha vattabbaṁ taṁ vuttamevāti.
      Cutipaṭisandhīnaṁ khandhādīhi aññamaññasamānatā abhedo.
  Asamānatā bhedo. Ārammaṇatopi abhinnāti catūsu āruppesu tato
  tato cavitvā tattha tattheva uppajjantassa vasena vuttaṁ. Tattheva 1-
  pana heṭṭhā rūpabhave vā uppatti natthi. Arūpabhūmito cavitvā
  heṭṭhā uppatti nāma kāmabhaveeva tathāpi 2- tihetukapaṭisandhieva.
  Rūpabhavato pana cuto duhetukopi hotīti vadanti. Amahaggatabahiddhārammaṇāya
  cutiyā anantarā mahaggatājjhattārammaṇā dutiyacatutthāruppapaṭisandhi.
  Evaṁ nayamattassa dassitattā vuttaṁ avuttañca sabbaṁ
  saṅgahetvā āha ayaṁ tāva arūpabhūmīsuyeva nayoti.
      [159] Rūpārūpāvacarānaṁ upacārassa balavatāya tato cavitvā
  duggatiyaṁ upapatti natthīti ekaccasugaticutiyāti āha.
  Ekaccaduggatipaṭisandhīti ettha ekaccaggahaṇassa payojanaṁ maggitabbaṁ.
  Ayaṁ panettha adhippāyo siyā. Nānattakāyanānattasaññīsu vuttā
  ekacce ca vinipātikā tihetukādipaṭisandhikā tesaṁ paṭisandhiṁ
  vinipātikabhāvena duggatipaṭisandhīti gahetvā sabbasugaticutiyāva ca sā
  paṭisandhi hoti na ekaccasugaticutiyāevāti taṁnivattanatthaṁ
  ekaccaduggatiggahaṇaṁ kataṁ. Apāyapaṭisandhieva hi ekaccasugaticutiyā hoti
  na sabbasugaticutiyāti. Athavā duggatipaṭisandhi duvidhā

  *  *  *  *  *  *
  Footnote: 1. Ma. tatheva. 2. Ma. tatthāpi.
-------------------------------------------------
[page 341]
  Ekaccasugaticutiyā anantarā duggaticutiyā cāti. Tattha pacchimaṁ vajjetvā
  purimaṁyeva gahetuṁ vuttaṁ ekaccaduggatipaṭisandhīti. Ahetukacutiyā
  sahetukapaṭisandhīti duhetukā ca tihetukā ca yojetabbā.
  Maṇḍūkadevaputtādīnaṁ viya hi ahetukacutiyā tihetukapaṭisandhipi hotīti. Tassa
  tassa viparītato ca yathāyogaṁ yojetabbanti. Ekaccasugaticutiyā
  ekaccaduggatipaṭisandhītiādīsu bhedavisesesu ekaccaduggaticutiyā
  ekaccasugatipaṭisandhītiādinā yaṁ yaṁ yujjati taṁ taṁ yojetabbanti attho.
  Yujjamānamattāpekkhanavasena napuṁsakaniddeso kato. Yojetabbanti
  vā bhāvatthatā daṭṭhabbā. Amahaggatabahiddhārammaṇāya
  mahaggatājjhattārammaṇātiādīsu pana viparītayojanā na kātabbā. Na hi
  mahaggatājjhattārammaṇāya cutiyā arūpabhūmīsu amahaggatabahiddhārammaṇā
  paṭisandhi atthi. Catukkhandhāya āruppacutiyā [1]- pañcakkhandhā
  kāmāvacarapaṭisandhīti etassa vipariyāyo sayameva yojito.
  Atītārammaṇāya cutiyā paccuppannārammaṇā paṭisandhīti etassa ca
  vipariyāyo natthieva. Bhedavisesoeva ca evaṁ vitthārena dassito.
  Abhedaviseso pana ekekasmiṁ bhede tattha tattheva cutipaṭisandhiyojanāvasena
  na 2- veditabbo. Pañcakkhandhāya kāmāvacaracutiyā pañcakkhandhā
  kāmāvacarā .pe. Avitakkāvicārāya avitakkāvicārāti. Catukkhandhāya
  pana catukkhandhā sayameva yojitā. Eteneva nayena sakkā
  viññātunti pañcakkhandhādīsu abhedaviseso na dassitoti.

  *  *  *  *  *  *
  Footnote: 1. Ma. anantaRā. 2. Ma. nasaddo na dissati.
-------------------------------------------------
[page 342]
      Itīti evaṁ vuttappakārena. Evaṁ 1- viññāṇaṁ
  avijjādisahakārikāraṇasahitassa saṅkhārassa vasena laddhappaccayaṁ.
  Bāhirakakappitassa adhipatiṭṭhanakassa abhāvato rūpārūpadhammamattaṁ. Tenāha na
  satto na jīvoti. Upetīti vuccati tathā vohāramattaṁ atthato
  pana paccayasāmaggiyā bhavantarabhāvena uppajjanamattanti adhippāyo.
  Tenāha tassa cātiādi. Tato hetuṁ vināti tattha hetuṁ vinā.
  Manussacutipaṭisandhikkamenāti manussacutito manussapaṭisandhikkamena.
  Evañhi pākaṭaggahaṇaṁ ubhayavisesanaṁ hoti. Pākaṭatā cettha
  tadāsannakkhandhavasena veditabbā cavamāne uppajjamānetiādīsu
  viya. Manussacutipaṭisandhikkamenāti vā manussacutito yassakassaci
  paṭisandhikkamena. Tathā hi vakkhati nissayaṁ assādayamānaṁ vā
  anassādayamānaṁ vāti.
      Sarasenāti sabhāvena parikkhīṇāyusaṅkhāratāyāti attho.
  Upakkamenāti attanā parena vā katena sīsacchedanādiupakkamena.
  Sabbesaṁ aṅgapaccaṅgasandhīnaṁ bandhanāni sabbaṅgapaccaṅgasandhibandhanāni
  tesaṁ chedakānaṁ. Sananipātanti patanaṁ pavatti. Hadayappadesopi
  anukkamena sussitvā appāvaseso hoti pageva kāyoti āha kamena
  upasussamāne sarīreti. Tenevāha taṁkhaṇāvasesahadayavatthusannissitanti.
  Niruddhesu cakkhādīsūti idaṁ gabbhaseyyakānaṁ āyatanānaṁ
  anupubbuppatti viya nirodhopi anupubbato hotīti adhippāyena vuttaṁ.

  *  *  *  *  *  *
  Footnote: 1. Ma. etaṁ.
-------------------------------------------------
[page 343]
  Atimandabhāvupagamanataṁ vā sandhāya niruddhesūti vuttaṁ na anavasesanirodhaṁ.
  Pañcadvārikaviññāṇānantarampi hi pubbacuti dassitāyeva 1-.
  Yamake ca yassa cakkhāyatanaṁ nirujjhati tassa manāyatanaṁ nirujjhatīti
  āmantā yassa vā pana manāyatanaṁ nirujjhati tassa cakkhāyatanaṁ
  nirujjhatīti sacittakānaṁ acakkhukānaṁ cavantānaṁ tesaṁ manāyatanaṁ nirujjhati
  no ca tesaṁ cakkhāyatanaṁ nirujjhati. Sacakkhukānaṁ cavantānaṁ tesaṁ
  manāyatanaṁ ca nirujjhati cakkhāyatanañca nirujjhatītiādinā 2- cakkhāyatanādīnaṁ
  cuticittena saha nirodho vuttoti. Hadayavatthumatteti hadayavatthuppadesamatte.
  Na hi hadayavatthuṁ nissāya kāyindriyaṁ pavattati. Hadayavatthumpi
  tadā ātape pakkhittaharitatālapaṇṇaṁ viya appāvasesaṁ
  hotīti taṁkhaṇāvasesahadayavatthusannissitanti vuttanti vadanti.
  Itaravatthūnaṁ pana sakiccāsamatthatāya kevalaṁ hadayavatthusannissitameva tadā
  viññāṇaṁ hotīti vuttaṁ taṁkhaṇāvasesahadayavatthusannissitanti.
  Mātughātādi mahaggatamaññaṁ vā tādisaṁ garu 3- nāma. Samāsevitaṁ
  abhiṇhaso kataṁ. Āsannamaraṇakāle 4- kataṁ yadā vā tadā katampi
  paribyattaṁ hutvā anussaritaṁ. Pubbakataṁ aparāpariyāyavedaniyaṁ.
  Laddho avaseso avijjādiko viññāṇassa paccayo etenāti
  laddhāvasesapaccayo saṅkhāro. Etena vipaccituṁ katokāsaṁ yathūpacitaṁ
  kusalākusalacetanamāha.

  *  *  *  *  *  *
  Footnote: 1. Ma. pubbe cuti dassitā. 2. abhi. Yu. paṭhamabhāga. 38/174 3 Ma. garukaṁ.
  4. Ma. āsannaṁ maraṇakāle.
-------------------------------------------------
[page 344]
      [160] Kammanimittaṁ nāma yaṁ vatthuṁ ārammaṇaṁ katvā
  āyūhanakāle kammaṁ āyūhati taṁ. Atīte kappakoṭisatasahassamatthakepi
  hi kamme kate vipaccanakāle āgantvā kammaṁ vā kammanimittaṁ vā
  upatiṭṭhati. Gatinimittaṁ nāma nibbattanakaokāse eko vaṇṇo.
  So ca niraye nibbattanārahassa aggijālavaṇṇādikotiādinā heṭṭhā
  vuttoyeva. Avijjāpaṭicchāditādīnave tasmiṁ kammādivisaye
  paṭisandhiviññāṇassa ārammaṇabhāvena upatiṭṭhānabhūte. Taṇhāya
  appahīnattāeva purimuppannāya ca santatiyā tathā pariṇatattā
  paṭisandhiṭṭhānābhimukhaṁ viñṇāṇaṁ ninnapoṇapabbhāraṁ hutvā pavattatīti āha
  taṇhā nametīti. Sahajātasaṅkhārāti cutiāsannajavanaviññāṇasahajātā
  cetanā. Sabbepi vā phassādayo. Tasmiṁ paṭisandhiṭṭhāne
  kammādivisaye viññāṇaṁ khipanti. Khipantā viya tasmiṁ visaye paṭisandhivasena
  viññāṇapatiṭṭhānassa hetubhāvena pavattantīti attho. Tanti
  taṁ viññāṇaṁ. Cutipaṭisandhitadāsannaviññāṇānaṁ santativasena
  viññāṇanti upanīte kataṁ 1-. Taṇhāya namiyamānaṁ .pe. Pavattatīti
  namanakhipanapurimanissayajahanāparanissayassādananissayarahitappavattanāni
  santativasena tassevekassa viññāṇassa honti na aññassāti dasseti.
  Santativasenāti ca vadanto tadeva 2- viññāṇaṁ sandhāvati saṁsarati
  anaññanti imañca micchāgāhaṁ paṭikkhipati. Sati hi nānattanaye
  santativasena ekattanayo hotīti. Ettha ca

  *  *  *  *  *  *
  Footnote: 1. Ma. upanītekattaṁ. 2. Ma. tadevidaṁ.
-------------------------------------------------
[page 345]
  Orimatīrarukkhavinibandharajju viya purimabhavattabhāvavinibaddhaṁ kammādiārammaṇaṁ
  daṭṭhabbaṁ. Puriso viya viññāṇaṁ. Tassa mātikātikkamanicchā
  viya taṇhā. Atikkamappayogo 1- viya khipanakasaṅkhārā. Yathā ca so
  puriso paratīre tiṭṭhamāno 2- paratīrarukkhavinibandhaṁ kiñci assādayamāno
  anassādayamāno vā kevalaṁ paṭhaviyaṁ sakabalappayogeheva patiṭṭhāti
  evamidampi bhavantarattabhāvavinibandhaṁ 3- hadayavatthusaṅkhātaṁ nissayaṁ
  pañcavokārabhave assādayamānaṁ catuvokārabhave anassādayamānaṁ vā kevalaṁ
  ārammaṇasampayuttakammeheva pavattati. Tattha assādayamānanti
  pāpuṇantaṁ paṭilabhamānanti attho. Bhavantarādipaṭisandhānatoti
  bhavantarassa aññabhavassa ādipaṭisandhānabhāvato. Bhavantarādayo
  vā bhavayonigativiññāṇaṭṭhitisattāvāsantarāni tesaṁ paṭisandhānatoti
  attho. Tadetaṁ viññāṇaṁ nāpi idhāgataṁ imasmiṁyeva bhave uppannattā.
  Kammanti paṭisandhijanakaṁ kammaṁ. Saṅkhārāti cutiāsannajavanaviññāṇasahagatā
  khipanakasaṅkhārā. Natīti namanavasena pavattā
  taṇhā. Visayo kammādi.
      Saddapaṭighosādīnaṁ satipi paccayapaccayuppannabhāve santānabandho
  na pākaṭoti tesaṁ ekantanānattabhāvaṁ anāmasitvā anāgatamanātīnaṁ
  hetusamuppādameva 4- dassento ettha cātiādimāha.
  Saddādihetukāti ettha paṭighoso saddahetuko. Padīpo
  padīpantarādihetuko. Muddā lañcanahetukā. Chāyā

  *  *  *  *  *  *
  Footnote: 1. Ma. abhikkamanapayogo. 2. patiṭṭhahamāno. 3. Ma. -vinibaddhaṁ.
  4. Ma. anāgamanātītahetusamuppādameva.
-------------------------------------------------
[page 346]
  Ādāsādiabhimukhamukhādihetukā. Honti aññatra agantvāti saddādipaccayadesaṁ
  anupagantvā saddādihetukā honti tato pubbe abhāvā. Evaṁ idampi
  paṭisandhiviññāṇaṁ na hetudesaṁ gantvā taṁhetukaṁ hoti tato pubbe
  abhāvā. Tasmā na idaṁ hetudesato purimabhavato idhāgataṁ
  paṭighosādayo viya saddādidesato nāpi tattha hetunā vinā uppannaṁ
  saddāhīhi vinā paṭighosādayo viyāti attho. Athavā honti
  aññatra agantvāti pubbe paccayadese sannihitā hutvā tato
  aññatra gantvā tappaccayā na honti uppattito pubbe abhāvā
  nāpi saddādipaccayā na honti evaṁ idampīti vuttanayeneva
  yojetabbaṁ. Natthi ekatā ekasantāne katepi 1- aññasseva
  viññāṇassa pātubhāvanato. Nāpi nānatā santānabandhato padīpo viya.
  Khaṇikā hi padīpajālā santāne kataṁ upādāya sāevāti 2- vuccati
  atthakiccaṁ ca sādheti evamidhāpi daṭṭhabbaṁ. Yadi hītiādinā
  santānabandhe ekantaṁ ekatāya nānattāya ca aggahetabbataṁ gahaṇe ca
  dosaṁ dasseti.
      [161] Esa nayoti atidesena bījaṅkurādīsu sabbahetuhetusamuppannesu
  yathāsambhavaṁ yojanā kātabbāti dasseti. Idhāpi hi
  hetuhetusamuppannaviññāṇānaṁ ekantamekatte sati na manussagatito
  devagati sambhūtā siyā. Ekantanānattena 3- kammavato phalaṁ siyā tato
  rattassa bījaṁ rattassa phalantiādikassa viya bhūtapubbāhaṁ bhante

  *  *  *  *  *  *
  Footnote: 1. Ma. ekasantānekattepi. 2. Ma. khaṇikāya hi padīpajālāya santānekattaṁ upādāya
  soevāti. 3. Ma. ekantanānatte na.
-------------------------------------------------
[page 347]
  Rohitasso nāma isi ahosintiādikassāpi vohārassa lopo siyā
  tasmā ettha santānabandhesu hetuhetusamupapannesu na ekantamekatā
  vā nānatā vā upagantabbā na gahetabbā. Ettha ca
  ekantamekatā paṭisedhena sayaṁ kataṁ sukhadukkhanti imaṁ diṭṭhiṁ nivāreti.
  Ekantanānatāpaṭisedhena paraṁ kataṁ sukhadukkhanti hetuhetusamuppannatāvacanena
  adhiccasamuppannanti imaṁ diṭṭhiṁ nivāreti.
      Tatthāti phaluppattiṭṭhāne. Aññassāti yena taṁ kammaṁ kataṁ
  tato aññassa. Aññatoti yantaṁ kammaṁ nibbattitaṁ tato aññato.
  Dhammamattaṁ bhavantaramupetīti vuttattā phalassa upabhuñjake ca asati
  kassa taṁ phalaṁ siyāti anuyuñajeti. Tatrāti tasmiṁ yathāvutte
  anuyoge. Tatthāti ekasantāne. Yasmiṁ dhammapuñje kammaṁ nibbattaṁ
  tasseva santāneti attho. Etassa atthassāti hetuphalānaṁ atthato
  aññattepi teneva hetuphalābhāvena sambandhattā taṁ phalaṁ aññassa
  aññatoti vā na vattabbanti etassa atthassa.
  Catumadhurālattakarasādibhāvanā ambamātuluṅgādibījānaṁ abhisaṅkhāro. Ettha ca
  abhisaṅkhataṁ bījaṁ viya kammavā satto. Abhisaṅkhāro viya kammaṁ.
  Bījassa aṅkurādippabandho viya sattassa paṭisandhiviññāṇādippabandho.
  Tatthuppannassa madhurassa rattakesarassa vā phalassa vā tasseva bījassa
  tatoeva ca abhisaṅkhārato bhāvo viya kammakārakasseva sattassa
  taṁkammatoeva ca phalassa bhāvo veditabbo. Bālasarīre kataṁ
-------------------------------------------------
[page 348]
  Vijjāpariyāpuṇanaṁ sippasikkhanaṁ osathopayogo 1- ca na vuḍḍhasarīraṁ gacchanti.
  Atha ca taṁnimittaṁ vijjāpāṭavaṁ sippajānanaṁ anāmayatā ca vuḍḍhasarīre
  honti na ca tāni aññassa honti taṁsantatipariyāpanne eva
  vuḍḍhasarīre uppajjanato na ca yathāpayuttena vijjāpariyāpuṇanādinā
  vinā tāni aññato honti tadabhāve abhāvato evaṁ idhāpi
  santāne yaṁ phalaṁ etaṁ nāññassa. Na ca aññatoti yojetabbaṁ.
  Etena ca saṅkhārābhāve phalābhāvameva dasseti na aññapaccayanivāraṇaṁ
  karoti.
      [162] Yampi vuttaṁ tattha vadāmāti vacanaseso. Tattha vā
  upabhuñjake asati siddhā bhuñjaka sammatīti 2- sambandho. Phalatīti
  sammati phalatisammati. Rukkhasaṅkhātānaṁ dhammānanti rukkhapaññattiyā
  upādānabhūtānaṁ bhūtupādāyadhammānaṁ. Tasmāti yasmā yathā
  khandhasantāne kusalākusalacetanuppattiyaṁ puññaṁ karoti pāpaṁ karotīti
  kattuvohāro evantassa phaluppattiyaṁ sukhaṁ anubhavati dukkhaṁ anubhavatīti
  upabhuñjakavohāro tasmā na ettha khandhavinimuttena aññena upabhuñjakena
  nāma koci attho atthīti. Evaṁ santepiti asaṅkantipātubhāve
  tattha ca yathāvuttadosapariharaṇe sati siddheti attho. Pavattikkhaṇeyevāti
  saṅkhārānaṁ vattamānakkhaṇe eva. Pavattito pubbeti
  kammāyūhanakkhaṇato pubbe. Avijjamānatāya samānattā evaṁ
  vuttaṁ. Pacchā cāti vipaccanappavattito 3- pacchā ca.

  *  *  *  *  *  *
  Footnote: 1. Ma. osadhappayogo. 2. Ma. bhuñjakasammutīti. evamuparipi. 3. Ma. vipaccanappattito
-------------------------------------------------
[page 349]
  Avipakkavipākā katattā ce paccayā vipakkavipākānampi katattaṁ samānanti
  tesampi phalāvahatā siyāti āsaṅkānivattanatthaṁ āha na ca niccaṁ
  phalāvahāti.
      Na vijjamānattā avijjamānattā vāti etena vijjamānattaṁ
  avijjamānattañca nissāya vuttadose pariharati. Tassā
  pāṭibhogakiriyāya bhaṇḍakīṇanakiriyāya iṇaggahaṇakiriyāya vā karaṇamattaṁ
  taṁkiriyākaraṇamattaṁ. Tadeva tadatthaniyyātane paṭibhaṇḍadāne iṇadāne
  ca paccayo hoti aphalitaniyyātanādiphalanti attho.
      [163] Sammohavighātatthanti battiṁsāya viññāṇesu
  yathāvuttasaṅkhārānaṁ paṭisandhiyaṁ pavattiyaṁ ca paccayabhāve vibhajja avibhāvite
  pavattanakasammohassa apanayanatthaṁ. Puññābhisaṅkhāreti niddhāraṇe
  bhummaṁ. Avisesenāti tihetuko tihetukassātiādikaṁ bhedaṁ akatvā
  sāmaññato piṇḍavasenāti attho. Sabbattha upanissayapaccayo
  balavakammassa vasena yojetabbo. Dubbalaṁ hi kammaṁ upanissayapaccayo
  na hotīti paṭṭhānasaṁvaṇṇanāyaṁ dassitametaṁ.
      [164] Rūpāvacarapañcakusalacetanābhedoti ṭhapetvā
  abhiññāpattanti visesetvā vattabbaṁ na vā vattabbaṁ vipākassa
  paccayabhāvakathāya vipākārahassa 1- pasaṅgābhāvato. Abhiññācetanāya hi
  avipākatā heṭṭhā vibhāvitāeva. Avisesena panāti etthāpi
  eseva nayo. Pañcananaṁ vipākaviññāṇānanti ānetvā

  *  *  *  *  *  *
  Footnote: 1. Ma. avipākārahassa.
-------------------------------------------------
[page 350]
  Samabandhitabbaṁ. Pañcannanti cakkhusotaviññāṇānaṁ sampaṭicchannamanodhātuyā
  dvinnaṁ santīraṇamanoviññāṇadhātūnañcāti etesaṁ pañcannaṁ. Tathevāti
  dvedhāeva. Kathaṁ pana iṭṭhārammaṇeyeva pavattanakāni
  kusalavipākaviññāṇāni duggatiyaṁ pavattantīti āha niraye
  mahāmoggallānattherassātiādi. Thero hi tattha iddhiyā vassaṁ nimminitvā
  katipayavelaṁ nirayaggiṁ vūpasametvā tesaṁ dhammaṁ deseti. Sveva kāmāvacaro
  puññābhisaṅkhāro. Avisesena pana puññābhisaṅkhāroti kāmāvacaraṁ
  rūpāvacarañcāti duvidhampi puññābhisaṅkhāraṁ ekajjhaṁ saṅgaṇhāti.
      Dvādasākusalacetanābhedoti ettha uddhaccasahagatacetanāya gahaṇe
  kāraṇaṁ na dissati. Vicāretabbametaṁ. Ekassa viññāṇassa
  tatheva paccayo paṭisandhiyaṁ no pavatteti ekasseva paccayabhāvaniyamo
  paṭisandhiyaṁ no pavatte. Pavatte hi sattannampi paccayoti adhippāyo.
  Rūpabhave catunnanti akusalavipākānaṁ cakkhusotaviññāṇasampaṭicchannasantīraṇānaṁ.
  Tāni pana ekantato aniṭṭhārammaṇāni.
  Rūpabhave ca kathaṁ aniṭṭhārammaṇasamāyogoti āha so ca khotiādi.
  Tathā kāmāvacaradevalokepi aniṭṭhā rūpādayo natthīti idaṁ yebhuyyavasena
  vuttaṁ. Bahulaṁ hi tesaṁ iṭṭhāeva rūpādayo upatiṭṭhanti 1- kadāci
  aniṭṭhaṁ. Devānaṁ hi kesañcideva pubbanimittapātubhāvakālādīsu
  milātamālādianiṭṭhārammaṇasamāyogo hoti.
      [165] Yattha vitthārappakāsanaṁ kataṁ tato [2]- paṭṭhāya

  *  *  *  *  *  *
  Footnote: 1. upaṭṭhahanti. 2. Ma. bhāvato.
-------------------------------------------------
[page 351]
  Mukhamattappakāsanaṁ kātukāmo āha ādito paṭṭhāyāti. Teneva dvīsu
  bhavesūtiādi vuttaṁ. Manussāpi keci aṇḍajā saṁsedajā ca hontīti
  tadapekkhāya catūsu yonīsūti vuttaṁ. Ekattakāyaekattasaññitāsāmaññena
  catutthajjhānabhūmikāpi asaññāruppavajjā catutthiṁyeva
  viññāṇaṭṭhitiṁ bhajanti. Esa puññābhisaṅkhāro. Vuttanayenevāti
  nānākhaṇikakammapaccayena ceva upanissayapaccayena cāti vuttanayeneva.
  Yathāsambhavanti ekavīsatikāmāvacararūpāvacarakusalavipākesu cuddasannaṁ
  paṭisandhiyā pavatte ca sattannaṁ pavatteevāti ayaṁ yathāsambhavo.
      Tādiseyevāti nānattakāyaekattasaññīsaṅkhāteyeva. Catunnaṁ
  viññāṇānanti bhavādayo apekkhitvā vuttaṁ. Catūsu antogadhānaṁ
  pana tiṇṇaṁ viññāṇānaṁ tīsu viññāṇaṭṭhitīsu paccayabhāvo
  yojetabbo. Aviññāṇake sattāvāse saṅkhārapaccayā viññāṇe
  alabbhamānepi tassa saṅkhārahetukattaṁ labbhateva. Tathāhi tattha
  puññābhisaṅkhāro kaṭattārūpānaṁ nānākhaṇikakammapaccayena paccayo
  hoti. Etasmiñca mukhamattappakāsane puññābhisaṅkhārādīnaṁ
  duggatiādīsu pavattiyaṁ kusalavipākādiviññāṇānaṁ paccayabhāvo bhavesu
  vuttanayeneva viññāyatīti na vuttoti veditabbo.
      [166] Vibhāgā nāmarūpānanti nāmassa ca rūpassa ca pabhedato.
  Tattha nāmassa tāva pabhedaṁ dassentena kāmaṁ viññāṇampi
  nāmameva paccayapaccayuppanne pana asaṅkarato dassetuṁ
-------------------------------------------------
[page 352]
  Ārammaṇābhimukhaṁ namanato vedanādayo tayo khandhāti vuttaṁ. Nibbānassa
  panettha pavattikathāyaṁ appaccayattā namanaṭṭhābhāvato ca pasaṅgoeva
  natthi. Nāmanaṭṭhena hi taṁ nāmaṁ na namanaṭṭhena. Tesaṁ nāmarūpānaṁ
  sukhādivaseneva paṭhavīādivasena ca vibhāgo. Ekaṁ sattāvāsanti
  asaññasattāvāsaṁ.
      [167] Purimesu catūsu asaññasattāvāse cāti pañcasu.
  Gabbhaseyyakaggahaṇena jalābujā gahitāti añḍajānañcāti vuttaṁ.
  Aṇḍajānañca abhāvakānanti yojetabbaṁ. Santatisīsānīti
  kalāpasantānamūlāni. Yadipi vikārarūpāni ca 1- paṭisandhikkhaṇe na santi
  lakkhaṇaparicchedarūpāni pana santīti tāni paramatthato aparinipphannānīti
  vajjento āha rūparūpatoti. Phassādike saṅkhārakkhandhabhāvena
  ekattaṁ netvā tevīsati dhammāti vuttaṁ. Apanetvāti
  kalāpantaragate paṭhavīādike samānalakkhaṇatāya aggahetvā. Tesanti
  brahmakāyikādīnaṁ. Vitthārenāti catūsupi santatisīsesu rūpānaṁ asaṅkhipanena.
  Kāmabhave pana yasmā sesaopapātikānanti ettha kiñcāpi kāmabhave
  opapātikā vuttā na santi yena sesaggahaṇaṁ sātthakaṁ bhaveyya
  aṇḍajagabbhaseyyakehi pana opapātikasaṁsedajā sesā hontīti sesaggahaṇaṁ
  katanti veditabbaṁ. Athavā brahmakāyikādikehi opapātikehi
  vuttehi sese sandhāya sesaopapātikānantiādimāha. Te pana
  arūpinopi santīti kāmabhaveti vuttaṁ. Aparipuṇṇāyatanānaṁ pana

  *  *  *  *  *  *
  Footnote: 1. Ma. casaddo na dissati.
-------------------------------------------------
[page 353]
  Nāmarūpaṁ yathāsambhavaṁ rūpamissakaviññāṇaniddese vuttanayena sakkā
  dhammagaṇanato viññātunti na vuttanti daṭṭhabbaṁ. Paṭisandhicittena
  saha pavattaututoti paṭisandhicittena saha uppannarūpesu tejodhātuto.
  Hadayavatthuno taṅkhaṇuppannattā paṭisandhicittassa vatthudubbalatā. Tesaṁ
  ajjhoharitāhārena anugate sarīre āhārasamuṭṭhānaṁ suddhaṭṭhakanti
  sambandho.
      [168] Tiroti teneva mātukucchigatabhāvena tirokkho. Avakaṁsato
  dve aṭṭhakāneva utucittasamuṭṭhānāni hontīti sasaddakālaṁ sandhāya
  ukkaṁsato dvinnaṁ navakānanti vuttaṁ. Pubbeti yaṁ pubbe
  santatidvayādikaṁ sattakapariyosānaṁ rūpaṁ idha vuttaṁ taṁ ekekassa cittassa
  tīsu tīsu khaṇesu uppajjamānameva vuttanti katvā āha pubbe
  .pe. Sattatividhanti. Duvidhampi tanti utusamuṭṭhānaṁ cittasamuṭṭhānaṁ
  cāti duvidhampi taṁ saddaṁ.
      Saṇṭhātunti addhanīyabhāvena ṭhātuṁ. Attano pana khaṇamattaṁ
  tiṭṭhateva. Catuddisavavaṭṭhāpitāti 1- aññamaññaṁ saṁsaṭṭhasīlā mūlena
  catūsu disāsu vavaṭṭhāpitā. Aññamaññaṁ āliṅgitvā 2- ṭhitā
  bhinnavahanikā 3- viya ca.
      [169] Pañcavokārabhave ca pavattiyanti rūpajanakakammajapañca-
  viññāṇappavattikālaṁ sahajātaviññāṇapaccayañca sandhāyāha. Tadā hi
  tato nāmameva hotīti. Kammaviññāṇapaccayā pana tadāpi ubhayaṁ hotīti

  *  *  *  *  *  *
  Footnote: 1. Ma. catuddilā vavatthāpitāti. 2. Ma. āliṅgetvā. 3. Ma. bhinnavāhanikā.
-------------------------------------------------
[page 354]
  Sakkā vattuṁ pacchājātaviññāṇapaccayā ca rūpaṁ upatthaddhaṁ hotīti.
  Asaññesūtiādi kammaviññāṇapaccayaṁ sandhāya vuttaṁ. Pañcavokārabhave
  ca pavattiyanti bhavaṅgādijanakakammato aññena rūpuppatti
  kālanirodhasamāpattikālabhavaṅgādiuppattikālato aññaṁ kālaṁ 1- sandhāya
  vuttanti yuttaṁ. Bhavaṅgādiuppattikālepi taṁjanakena kammunā
  uppajjamānaṁ rūpaṁ so ca vipāko kammaviññāṇapaccayo hotīti
  sakkā vattuṁ. Sahajātaviññāṇapaccayānapekkhampi hi pavattiyaṁ
  kammena pavattamānaṁ rūpaṁ nāmaṁ ca na kammaviññāṇānapekkhaṁ hotīti.
  Sabbatthāti paṭisandhiyaṁ pavatte ca. Sahajātaviññāṇapaccayā nāmarūpaṁ
  kammādi viññāṇapaccayā ca 2- yathāsambhavaṁ yojetabbaṁ. Nāmañca
  rūpañca nāmarūpañcāti ettha nāmarūpasaddo attano ekadesena
  nāmasaddena nāmasaddassa sarūpo rūpasaddena ca rūpasaddassa tasmā
  sarūpānaṁ ekasesoti ekadesasarūpekaseso. Nāmarūpasaddassa ṭhānaṁ
  itaresaṁ [3]- nāmarūpasaddānaṁ adassananti attho.
      [170] Vipākato aññaṁ avipākaṁ. Yato dvidhā mataṁ tato
  yuttameva idanti yojetabbaṁ. Kusalādicittakkhaṇeti ādisaddena
  akusalakiriyacittakkhaṇe viya vipākacittakkhaṇepi vipākajanakakammasamuṭṭhānaṁ 4-
  saṅgahitanti veditabbaṁ. Vipākacittakkhaṇe pana
  abhisaṅkhāraviññāṇapaccayā pubbe vuttanayena ubhayañca labbhatīti
  tādisavipākacittakkhaṇavajjanatthaṁ kusalādicittakkhaṇeti vuttaṁ.

  *  *  *  *  *  *
  Footnote: 1. Ma. rūpuppattikālaṁ nirodhasamāpattikālaṁ bhavaṅgādiuppattikālato aññakālañca.
  2. Ma. kammaviññāṇapaccayā nāmarūpañca. 3. Ma. casaddo dissati. 4. Ma. vipākājanaka-
  kammasamuṭṭhānaṁ.
-------------------------------------------------
[page 355]
      [171] Suttantikapariyāyatoti paṭṭhāne rūpānaṁ upanissayapaccayassa
  avuttattā vuttaṁ. Suttante pana yasmiṁ sati yaṁ hoti asati ca
  na hoti so tassa [1-] nidānaṁ hetu pabhavoti katvā viññāṇupanissayaṁ 2-
  nāmarūpanti rūpassa ca viññāṇupanissayatā vuttā. Vanappatthapariyāyena
  ca vanappatthagāmanigamanagarajanapadapuggalupanissayo iriyāpathavihāro
  tato ca cīvarādīnaṁ jīvitaparikkhārānaṁ kasirena appakasirena
  ca samudāgamanaṁ vuttaṁ na ca vanappatthādayo ārammaṇupanissayādibhāva-
  iriyāpathānaṁ 3- cīvarādisamudāgamassa ca bhajanti. Tasmā vinā
  abhāvoeva suttantikapariyāyato upanissayabhāvo daṭṭhabbo. Nāmassa
  abhisaṅkhāraviññāṇaṁ kammārammaṇaṁ paṭisandhiādikāle ārammaṇapaccayo
  ca 4- hotīti [5]- rūpasseva suttantikapariyāyato ekadāva paccayabhāvo
  vutto. Sasaṁsayassa hi rūpassa taṁ 6- paccayo hotīti vutte nāmassa
  hotīti vattabbameva natthīti. Pavattassa pākaṭattā apākaṭaṁ
  paṭisandhiṁ gahetvā pucchati kathaṁ panetantiādinā. Suttato nāmaṁ
  yuttito rūpaṁ viññāṇapaccayo 7- hotīti jānitabbaṁ.
      Yuttito sādhetvā suttena taṁ daḷhaṁ karonto kammasamuṭṭhānassāpi
  hītiādimāha. Cittasamuṭṭhānassevāti cittasamuṭṭhānassa
  viya. Ettha ca viññāṇapaccayā nāmarūpanti bhāsamānena bhagavatā
  yasmā upaparikkhamānānaṁ paṇḍitānaṁ paramatthato nāmarūpamattameva
  pavattamānaṁ dissati na satto na jīvo tasmā kenaci

  *  *  *  *  *  *
  Footnote: 1. Ma. upanissayo. 2. Ma. viññāṇūpanisaṁ. 3. Ma. ārammaṇūpanissayādibhāvaṁ
  iriyāpathānaṁ. 4. Ma. kammārammaṇapaṭisandhiādikāle ārammaṇapaccayova.
  5. Ma. vattabbameva natthīti. 6. Ma. rūpassetaṁ. 7. viññāṇapaccayā.
-------------------------------------------------
[page 356]
  Appaṭivattiyaṁ anuttaraṁ dhammacakkaṁ pavattitaṁ hoti. Suññatappakāsanaṁ hi
  dhammacakkappavattananti. Athavā nāmarūpamattatāvacanena pavattiyā
  dukkhasaccamattatā vuttā dukkhasaccappakāsanena ca tassa samudayo
  tassa ca nirodho nirodhagāminīpaṭipadā ca pakāsitāeva hoti
  ahetukassa dukkhassa hetunirodho 1- anirujjhanakassa ca abhāvā
  nirodhassa ca upāyena vinā anadhigantabbattāti catusaccappakāsanaṁ
  dhammacakkappavattanaṁ niddhāretabbaṁ.
      [172] Tanti nāmarūpaṁ. Tassāti saḷāyatanassa. Tādisassevāti
  katekasesasseva. Idhāpi nāmanti khandhattayasseva gahaṇe
  kāraṇaṁ vuttanayameva. Niyamatoti idaṁ 2- catunnaṁ bhūtānaṁ channaṁ vatthūnaṁ
  jīvitassa ca yathāsambhavaṁ sahajātanissayapurejātaindriyādinā
  saḷāyatanassa pavattamānassa ekantena paccayabhāvaṁ sandhāya vuttaṁ.
  Rūpāyatanādīnaṁ pana sahajātanissayānupālanabhāvo natthīti aggahaṇaṁ veditabbaṁ.
  Ārammaṇārammaṇapurejātādibhāvo ca tesaṁ na sasantatipariyāpannānameva
  na ca cakkhādīnaṁ viya ekappahārenevāti aniyato 3-
  paccayabhāvo. [4]- Jīvitindriyanti evanti ettha evaṁsaddena vā
  rūpāyatanādīnampi saṅgaho daṭṭhabbo. Chaṭṭhāyatanañca saḷāyatanañca
  saḷāyatananti ettha yadipi chaṭṭhāyatanasaḷāyatanasaddānaṁ saddato sarūpatā
  natthi atthato pana saḷāyatanekadesova chaṭṭhāyatananti ekadesasarūpatā
  atthīti ekadesasarūpekaseso katoti veditabbo. Atthatopi

  *  *  *  *  *  *
  Footnote: 1. Ma. hetunirodhā. 2. Ma. idañca. 3. Ma. aniyamato. 4. Ma. niyamato .pe..
-------------------------------------------------
[page 357]
  Hi sarūpānaṁ ekasesaṁ 1- icchanti vaṅko ca kuṭilo ca kuṭilāti.
  Tasmā atthato ekadesasarūpānañca ekasesaṁ na bhavitabbanti 2-.
  Athavā chaṭṭhāyatanañca manāyatanañca chaṭṭhāyatananti vā
  manāyatananti vā chaṭṭhāyatanañca chaṭṭhāyatanañca chaṭṭhāyatananti vā
  manāyatanañca manāyatanañca manāyatananti vā ekasesaṁ katvā cakkhādīhi
  saddhiṁ saḷāyatananti vuttaṁ 3-. Tameva ekasesaṁ nāmamattapaccayassa
  nāmarūpapaccayassa ca manāyatanassa vasena kataṁ atthato dassento
  āha chaṭṭhāyatanañca saḷāyatanañca saḷāyatananti evaṁ katekasesassāti.
  Yathāvuttopi hi ekadeso 4- atthato chaṭṭhāyatanañca
  saḷāyatanañcāti evaṁ kato nāma hotīti. Sabbattha ca ekasese kate
  ekavacananiddeso katekasesānaṁ saḷāyatanādisaddavacanīyatāsāmaññavasena
  katoti daṭṭhabbo. Na aññathāti etena tassa tassa
  nāmassa rūpassa ca abhāve taṁ taṁ āyatanaṁ na hotīti byatirekaṁ
  vibhāveti. Yanti yaṁ nāmaṁ rūpañca. Yassāti yassa yassāyatanassa.
  Yathāti sahajātādinā yena yena pakārena. Neyyanti ñeyyaṁ.
      [173] Tassa vasenāti tassa hetuādipaccayassa vasena.
  Ukkaṁsāvakaṁsoti ettha sattadhā paccayabhāvato ukkaṁso aṭṭhadhā
  paccayabhāvo tato navadhā tato dasadhāti ayaṁ ukkaṁso. Avakaṁso
  pana dasadhā paccayabhāvato navadhā paccayabhāvo tato aṭṭhadhā tato
  sattadhāti evaṁ veditabbo na pana sattadhā paccayabhāvatoeva

  *  *  *  *  *  *
  Footnote: 1. Ma. ekadesasarūpekasesaṁ. 2. Ma. ekadesena bhavitabbanti. 3. Ma. vuttanti.
  4. Ma. ekaseso.
-------------------------------------------------
[page 358]
  Dvepi ukkaṁsāvakaṁsā yojetabbā tato avakaṁsābhāvatoti. Vipākaṁ
  nāmanti sambandho. Vuttanayenevāti sahajātādivasena sattadhā
  hetuādivasena ca. Itaranti avipākaṁ nāmaṁ.
      Hadayavatthuno sahāyaṁ hutvāti etena āruppe 1- viya asahāyaṁ
  nāmaṁ na hoti hadayavatthu ca nāmena saha chaṭṭhāyatanassa paccayo
  hotīti ettakameva dasseti na pana yathā hadayavatthu paccayo
  hoti tathā nāmampīti ayamattho adhippeto. Vatthu hi nāmassa
  vippayuttapaccayo hoti na nāmaṁ. Nāmaṁ ca vipākahetuādipaccayo
  hoti na vatthūti. Pavatte arūpadhammā kammajarūpassa ṭhitippattasseva
  paccayā honti na uppajjamānassāti vippayuttātthiavigatā ca
  pacchājātavippayuttādayoeva cakkhādīnaṁ yojetabbā.
      [174] Tatthevāti iminā pavatteti idaṁ paccāmaṭṭhanti āha
  tattheva hi pavatteti. Pañcavokārabhaveti pana idaṁ pañcannanti
  iminā dīpitamevāti. Pavattiyaṁ cakkhāyatanādikassa nāmaṁ
  vipākapaccayo na hoti attanā janitarūpasseva hoti. Paṭisandhiyaṁ pana
  kammasamuṭṭhānaṁ cittasamuṭṭhānasadisaṁ tasmā vatthunopi vipākapaccayo
  hotiyeva.
      Rūpatoti rūpesu. Yaṁ yaṁ āyatanaṁ uppajjatīti paṭisandhiyaṁ
  aṇḍajajalābujānaṁ pañcasu āyatanesu kāyāyatanameva uppajjati.
  Itaresaṁ yathārahaṁ itarānipi.

  *  *  *  *  *  *
  Footnote: 1. Ma. arūpe.
-------------------------------------------------
[page 359]
      [175] Avasesamanāyatanassāti ettha pañcakkhandhabhave panāti
  etassa anuvattamānattā pañcavokārabhaveeva pavattamānapañcaviññāṇehi 1-
  avasesaṁ manāyatanaṁ vuttanti daṭṭhabbaṁ. Nāmarūpassa
  sahajātādisādhāraṇapaccayabhāvo sampayuttādiasādhāraṇapaccayabhāvo ca
  yathāsambhavaṁ yojetabbo. Rūpapaccayā pañcāyatanānīti ayampi nayo
  labbhati nirodhasamāpannānaṁ vasena. So pana apacurabhāvato yebhuyyena
  ca paṭisandhiyaṁ paccayabhūtasseva nāmarūpassa pavattiyaṁ paccayabhāvo
  vibhāvitoti na dassitoti veditabbaṁ.
      [176] Bāvīsatiyā lokiyavipākaviññāṇehi sampayuttā
  bāvīsatilokiyaviññāṇasampayuttā. Tatoeva bāvīsati. Tatthāti tasmiṁ
  saḷāyatane tesu chasu āyatanesūti attho.
      Ajjhattanti sasantatipariyāpannameva gaṇhāti. Tañhi
  sasantatipariyāpannakammanibbattaṁ tādisassa phassassa paccayo hoti. Rūpādīni
  pana bahiddhā anupādinnāni ca phassassa ārammaṇaṁ honti na
  tāni cakkhādīni viya sasantatipariyāpannakammakilesanimittappavattibhāvena
  phassassa paccayā hontīti paṭhamācariyavādena gahitāni 2-.
  Dutiyācariyavādena 3- pana yathā tathā vā paccayabhāve sati na sakkā
  vajjetunti gahitāni.
      Tatthāti saḷāyatanapaccayā phassapade. Ye tāva ācariyā
  mahāvihāravāsino yathā viññāṇaṁ evaṁ nāmarūpaṁ saḷāyatanaṁ phassaṁ

  *  *  *  *  *  *
  Footnote: 1. Ma. pavattamānaṁ pañcaviññāṇehi. 2. Ma. paṭhamācariyavāde na gahitāni.
  3. Ma. dutiyācariyavāde.
-------------------------------------------------
[page 360]
  Vedanañca paccayapaccayuppannañca 1- sasantatipariyāpannaṁ dīpentā vipākameva
  icchanti. Chaṭṭhāyatanapaccayā phassoti abhidhammabhājanīyapāli āruppaṁ
  sandhāya vuttāti chaṭṭhāyatanapaccayā phassoti pālianusāratoti
  vuttaṁ. Sabbe phassā [2]- sambhontīti yojanā. Yadi
  sabbāyatanehi eko phasso sambhaveyya saḷāyatanapaccayā phassoti ekassa
  vacanaṁ yujjeyya. Athāpi ekamhā āyatanā sabbe phassā sambhaveyyuṁ
  tathāpi sabbāyatanehi sabbaphassasambhavato āyatanabhedena phassabhedo
  natthīti tadabhedavasena ekassa vacanaṁ yujjeyya tathā pana asambhavato
  na yuttanti codeti na sabbāyatanehītiādinā. Aññassāpi
  vā asambhavantassa vidhānassa bodhanatthametaṁ vuttaṁ nāpi ekamhā
  āyatanā sabbe phassāti. Na sabbāyatanehi eko phasso sambhotīti
  idameva pana ekaphassavacanassāyuttattadīpakaṁ kāraṇanti veditabbaṁ.
  Nidassanavasena vā etaṁ vuttaṁ. Nāpi ekamhā āyatanā sabbe
  phassā sambhonti evaṁ na sabbāyatanehi eko phasso sambhoti.
  Tasmā ekassa vacanaṁ ayuttanti. Parihāraṁ pana anekāyatanehi
  ekaphassasambhavatoti 3- dassento tatridaṁ visajjanantiādimāha.
      [177] Avasesasampayuttadhammāyatanaṁ 4- phassavajjitā
  taṁsampayuttacetasikā dhammā. Ekopi anekāyatanappabhavo eko
  panekāyatanappabhavo. Chadhā paccayatte pañca vibhāvaye ekaṁ navadhā
  paccayatte bāhirāni cha āyatanāni ārammaṇādinā yathāsambhavaṁ paccayatte

  *  *  *  *  *  *
  Footnote: 1. Ma. paccayaṁ paccayuppannañca. 2. Ma. na. 3. Ma. ekaphassassa sambhavatoti.
  4. Ma. -dhammāyatanā.
-------------------------------------------------
[page 361]
  Vibhāvayeti sambandho. Anekabhedassāti kusalavipakādipañcadvārādivasena
  anekavidhassa dvipañcaviññāṇasampayuttavajjassa vipākaphassassa.
      [178] Tāni cāti rūpāyatanādīni. Mano ca nesaṁ gocaravisayaṁ
  paccanubhavatīti 1- hi vuttaṁ. Tathā cāti paccuppannāni rūpādīni
  paccuppannañca dhammāyatanapariyāpannaṁ rūparūpaṁ sandhāya vuttaṁ.
  Ārammaṇapaccayamattenāti taṁ sabbaṁ apaccuppannaṁ aññañca dhammāyatanaṁ
  sandhāya vuttaṁ.
      Dvārato saḷevāti pabhavasāmaññato ekavidhāpi uppattidvārato
  chaeva hontīti chaḷeva vedanā vuttā. Cittabhedena ekūnanavutividhāpi
  idhādhippetā. Evaṁ dassetuṁ 2- vedanāsu panātiādi vuttaṁ.
      [179] Sesānanti ettha sampaṭicchannasampayuttāya
  cakkhuphassādayo pañca yadipi anantarādīhi paccayā honti anantarādīnaṁ pana
  upanissaye antogadhattā santīraṇatadārammaṇānañca sādhāraṇassa
  tassa vasena ekadhāti vuttaṁ. Ekekasmiṁ dvāre hi cakkhudvārādīsu
  uppannacakkhuviññāṇādīhi sahajātā phassā sakasakavīthīsu sampaṭicchannādīhi
  sampayuttavedanānaṁ manodvāre tadārammaṇavaseneva pavattānaṁ
  tebhūmikavipākavedanānampi sahajātamanosamphassasaṅkhāto so samphasso 3-
  aṭṭhadhā paccayo hotīti yojetabbaṁ. Rūpārūpāvacaravipākavedanā
  paṭisandhiādivaseneva pavattanti. Kāmāvacarāpi ekaccāti

  *  *  *  *  *  *
  Footnote: 1. Ma. paccanubhotīti. 2. Ma. idhādhippetāeva dassetuṁ. 3. Ma. phasso.
-------------------------------------------------
[page 362]
  Tebhūmikavedanānampīti vuttaṁ. Tāsampi hi sahajātamanosamphasso aṭṭhadhāpi 1-
  paccayo hoti. Paccayaṁ anupādinnampi keci icchantīti yā
  panātiādinā manodvārāvajjanasampayuttaphassassa paccayabhāvo vutto.
  Tañca mukhamattadassanaṁ daṭṭhabbaṁ. Etena nayena sabbassa anantarassa
  anantarassa ca phassassa tassā tassā vipākavedanāya upanissayatā
  yojetabbāti.
      Idhāti imasmiṁ loke imasmiṁ vā sāsane cha taṇhā dīpitā.
  Idhāti vā imasmiṁ vedanāpaccayā taṇhāpade. Tatthāti tāsu
  chasu taṇhāsu. Ekekā 2- sassatadiṭṭhisahagatāya ucchedadiṭṭhisahagatāya
  ca taṇhāya tadabhindanānuguṇo rūpādīsu pavattiākāro. Kevalaṁ
  kāmassādanavasena pavattiyā visiṭṭhākārattā vuttappavattiākārato
  taṇhāya tividhatā.
      [180] Mamattenāti sampiyāyanena. Assādanataṇhāya icceva
  vuttaṁ hoti. Tattha putto viya vedanā daṭṭhabbā. Khīrādayo
  viya vedanāpaccayabhūtā 3- rūpādayo. Khīrādidāyikā dhātī viya
  rūpādichaḷārammaṇadāyakā cittakārādayo cha. Tattha sukhasamphassavatthadāyako
  tantavāyo vejjo rasāyanojāvasena tadupatthambhitajīvitavasena ca
  dhammārammaṇassa dāyakoti daṭṭhabbo. Sabbā cesā 4- aṭṭhasatappabhedāpi.
  Ārammaṇapaccayā 5- uppajjamānāya ārammaṇamattameva hoti
  na upanissayo viya uppādakoti uppādakassa upanissayasseva vasena

  *  *  *  *  *  *
  Footnote: 1. Ma. aṭṭhadhāva. 2. Ma. ekekāYu. 3. Ma. vedanāya paccayabhūtā. 4. Ma. sabbāpesā.
  5. Ma. ārammaṇapaccayo.
-------------------------------------------------
[page 363]
  Ekadhāvāti vuttaṁ. Upanissayena vā ārammaṇupanissayo saṅgahito.
  Tena ca ārammaṇabhāvena taṁsabhāgo aññopi ārammaṇapaccayabhāvo
  dīpito hotīti upanissayavaseneva paccayabhāvo vuttoti veditabbo.
      Yasmā vātiādinā na kevalaṁ vipākasukhavedanāeva tissopi
  pana vedanā vipākāvasesena 1- taṇhāya upanissayapaccayo avisesena
  itarā cāti dasseti. Upekkhā pana santattā sukhamicceva bhāsitāti
  tasmā sāpi bhiyyo icchanavasena taṇhāya upanissayoti adhippāyo.
  Upekkhā pana akusalavipākabhūtā aniṭṭhattā dukkhe avarodhetabbā
  itarā iṭṭhattā sukheti sā dukkhaṁ viya sukhaṁ viya ca upanissayapaccayo
  hotīti sakkā vattuṁ. Vedanāpaccayā taṇhāti ca
  vacanena sabbassa vedanāvato paccayassa atthitāya taṇhuppattippasaṅge
  taṁ nivāraṇatthamāha vedanāpaccayā cātiādi. Nanu
  anusayasahāyā vedanā taṇhāpaccayāti 2- vacanassa abhāvā
  atippasaṅganivattiṁ na sakkā kātunti. Na vaṭṭakathāya pavattattā.
  Vaṭṭassa ca anusayavirahe abhāvato anusayasahitāva paccayoti atthato
  vuttanayameva etaṁ 3- hotīti. Athavā avijjāpaccayāti anuvattamānattā
  anusayasahitāva paccayoti viññāyati. Vedanāpaccayā taṇhāti
  cettha vedanāpaccayāeva taṇhā na vedanāya vināti ayaṁ niyamo
  icchito na vedanāpaccayā taṇhā hotiyevāti tasmā atippasaṅgo
  ettha natthievāti. Vusīmatoti vusitavato vusitabrahmacariyassāti 4-

  *  *  *  *  *  *
  Footnote: 1. Ma. vipākā visesena. 2. Ma. taṇhāya paccayoti. 3. Ma. vuttamevetaṁ.
  4. Ma. vusitabrahmacariyāvāsassāti.
-------------------------------------------------
[page 364]
  Attho. Vussatīti vā vusīti maggo vuccati. So etassa vuṭṭho
  atthīti vusimā 1- ukkaṭṭhaniddesena arahā. Aggaphalaṁ vā
  pariniṭṭhitavāsattā vusīti vuccati. Taṁ etassa atthīti vusimā 1-.
      [181] Atthavibhāgo atthassa vibhajanā. Vatthusaṅkhātaṁ kāmanti
  kāmaguṇasaññitaṁ rūpādiārammaṇamāha. Upādiyatīti kāmavasena
  gaṇhati daḷhaṁ assādetīti attho. Kāmaṁ upādiyatīti ettha
  kammasādhano kāmasaddo. Kāmo ca soti ettha kattusādhano
  kilesakāmassa adhippetattā. Upādānasaddo pana ubhayatthāpi
  kattusādhanova. Daḷhaṭṭho bhusaṭṭho. Yathā bhuso āyāso
  upāyāso bhusaṁ kuṭṭhaṁ upakuṭṭhaṁ evaṁ idhāpīti āha upāyāsaupakuṭṭhādīsu
  viyāti. Purimadiṭṭhiṁ uttaradiṭṭhi upādiyatīti purimadiṭṭhiṁ
  sassatabhāvena gaṇhantī upādiyati. Purimadiṭṭhiākārena vā
  uttaradiṭṭhi uppajjamānā teneva purimadiṭṭhiṁ daḷhaṁ karontī taṁ
  upādiyatīti vuttā. Athavā purimadiṭṭhiṁ uttaradiṭṭhi upādiyatīti
  sassato attāti idaṁ purimadiṭṭhiṁ upādiyamānaṁ uttaradiṭṭhiṁ nidassetuṁ
  vuttaṁ. Yathā hi esā daḷhīkaraṇavasena purimaṁ uttarā upādiyati
  evaṁ natthi dinnantiādikāpīti. Attaggahaṇaṁ pana attavādupādānanti
  na idaṁ diṭṭhiupādānadassananti 2- daṭṭhabbaṁ. Loko cāti vā
  attaggahaṇavinimuttaṁ gahaṇaṁ diṭṭhupādānabhūtaṁ idha purimadiṭṭhiuttaradiṭṭhivacanehi
  vuttanti veditabbaṁ. Sīlabbataṁ upādiyatīti ettha asuddhimagge

  *  *  *  *  *  *
  Footnote: 1.-1. Ma. vusīmā. 2. Ma. diṭṭhupādānadassananti.
-------------------------------------------------
[page 365]
  Gosīlādisamādānavasena 1- sīlaṁ avītikkamavasena vataṁ. Ubhayathāpi
  vā sīlaṁ tapokammabhāvena gahitatāya vataṁ gavādipakatibhāvanā.
  Attano vā gavādibhāvādiṭṭhānaṁ sīlaṁ gacchanto bhakkheti tiṭṭhanto
  muttetītiādinā gavādikiriyākaraṇaṁ vataṁ. Taṁtaṁakiccasammatato vā
  nivatti sīlaṁ taṁsamādānavato vesabhojanakiccakaraṇādivisesapaṭipatti
  vataṁ. Taṁ sīlabbataṁ asuddhimaggaṁ suddhimaggoti parāmasanto tathā
  abhinivisanto upādiyati taṁ gāhaṁ daḷhaṁ gaṇhātīti attho.
  Sīlabbatasahacaritaṁ parāmāsaṁ sīlabbatanti gahetvā āha sīlabbatañca
  taṁ upādānañcāti. Gosīlagovatādīnīti ca tathābhūtaṁ diṭṭhiṁ
  vadati. Tenevāha sayameva upādānānīti. Abhinivesatoti
  abhinivesabhāvato abhinivisanato vā. Attavādupādānanti attāti
  vādassa paññāpanassa gahaṇassa ca kāraṇabhūtā diṭṭhīti attho.
  Attavādamattamevāti attassa abhāvā attāti idaṁ vacanamattameva.
  Upādiyantīti daḷhaṁ gaṇhanti. Kathaṁ attāti. Attāti hi
  abhinivisantā vacanamattameva daḷhaṁ katvā gaṇhantīti attāti 2- evaṁ
  attavādamattameva upādiyantīti vuttaṁ. Attavādamattanti vā
  vācāvatthumattamevāha. Vācāvatthumattameva hi attāti upādiyanti
  attassa abhāvāti.
      [182] Dhammasaṅkhepavitthāre pana kāmupādānaṁ saṅkhepato
  taṇhādaḷhattaṁ sesupādānattayaṁ diṭṭhimattameva vitthārato panāti

  *  *  *  *  *  *
  Footnote: 1. Ma. asuddhimaggagosīsādisamādānavasena. 2. Ma. atthoti.
-------------------------------------------------
[page 366]
  Evaṁ dhammasaṅkhepavitthārasamudāyato tadavayavabhūtaṁ saṅkhepaṁ vitthārañca
  niddhāretīti. Dhammasaṅkhepavitthāreti niddhāraṇe bhummaṁ daṭṭhabbaṁ.
  Kāmesūti pañcasu kāmaguṇesu. Kāmacchandoti kāmasaṅkhāto chando
  na kattukamyatāchando na ca dhammacchando. Kāmanavasena rañjanavasena
  ca kāmoyeva rāgo kāmarāgo. Evaṁ sabbattha kāmatthaṁ viditvā
  kāmoeva nandanaṭṭhena kāmanandī taṇhāyanaṭṭhena kāmoyeva
  kāmataṇhā sinehanaṭṭhena kāmoeva kāmasineho pariḍayhanaṭṭhena
  kāmapariḷāho mucchanaṭṭhena kāmamucchā gilitvā pariniṭṭhāpanaṭṭhena
  kāmajjhosānaṁ veditabbaṁ.
      Appattavisayapaṭṭhanā taṇhā ārammaṇe paritassanabhāvato.
  Sampattavisayaggahaṇaṁ upādānaṁ ārammaṇe daḷhaggāhabhāvato.
  Appicchatāpaṭipakkhā taṇhā visayābhimukhabhāvato. Santuṭṭhipaṭipakkho 1-
  upādānaṁ taṇhādaḷhattaṁ hutvā atricchatābhāvato. Pariyesanadukkhamūlaṁ 2-
  taṇhā appattavisayapaṭṭhanābhāvato. Ārakkhadukkhamūlaṁ
  upādānaṁ sampattavisayaggahaṇabhāvato.
      Natthi dinnanti ādīsu dinnanti dānamāha. Taṁ aphalattā rūpaṁ
  viya dānaṁ nāma na hotīti paṭikkhipati. Yiṭṭhaṁ vuccati mahāvijitayaññasadiso
  mahāyāgo. Hutanti āhunapāhunamaṅgalakiriyā. Tattha
  āmantetvā havanaṁ dānaṁ āhunaṁ. Pāhunānaṁ atithīnaṁ atithikiriyā
  pāhunaṁ. Āvāhādīsu maṅgalatthaṁ dānaṁ maṅgalakiriyā. Dasa

  *  *  *  *  *  *
  Footnote: 1. Ma. santuṭṭhipaṭipakkhā. 2. Ma. -mūlā.
-------------------------------------------------
[page 367]
  Kusalakammapathā sukaṭakammāni nāma. Dasa akusalakammapathā dukkaṭakammāni
  nāma. Phalavipākoti 1- nissandādiphalañceva nippariyāyavipāko ca
  natthīti yojanā. Yathā cettha evaṁ natthi dinnantiādīsupi
  phalavipākapaṭikkhepova daṭṭhabbo. Natthi ayaṁ lokoti paraloke
  ṭhito imaṁ lokaṁ natthīti gaṇhāti. Imaṁ hi lokaṁ avekkhitvā
  paraloko paraṁ ca lokaṁ avekkhitvā ayaṁ loko hoti gantabbato
  āgantabbato cāti paralokato idhāgamanassa abhāvā tattha tattheva
  ucchijjanato cittena paraloke ṭhito imaṁ lokaṁ natthīti gaṇhātīti
  attho. Na hi ayaṁ diṭṭhi paraloke ṭhitasseva hotīti. Natthi
  paro lokoti idha loke ṭhito paralokaṁ natthīti gaṇhāti. Idhāpi
  vuttanayeneva attho veditabbo. Ayaṁ vā ettha attho
  saṁsaraṇappadeso idhaloko paraloko ca nāma koci natthi saṁsaraṇassa abhāvā
  tattha tattheva ucchijjanatoti. Purimabhavato pacchimabhave upapatanaṁ
  upapāto so yesaṁ sīlaṁ te opapātikā. Te pana
  cavanakaupapajjanakasattā natthīti dassento āha natthi sattā
  opapātikāti. Natthi loke samaṇa .pe. Pavedentīti anulomapaṭipadaṁ
  paṭipannattā samaggatā sammāpaṭipannā dhammikasamaṇabrāhmaṇā
  lokasmiṁ natthi ye imañca lokaṁ parañca lokaṁ attanāeva
  abhivisiṭṭhena ñāṇena paccakkhato ñatvā pavedanasamatthā sabbaññubuddhā
  nāma natthīti dasseti. Rūpaṁ attato samanupassatītiādīsu vattabbaṁ

  *  *  *  *  *  *
  Footnote: 1. Ma. phalaṁ vipākoti.
-------------------------------------------------
[page 368]
  Heṭṭhā vuttameva.
      [183] Pakatiaṇuādīnaṁ sassataggāhapubbaṅgamo sarīrassa
  ucchedaggāhapubbaṅgamo ca tesaṁ gāhānaṁ sāmibhūto koci sassato
  ucchijjamāno vā attā atthīti attaggāho kadāci hotīti
  yebhuyyenāti vuttaṁ. Svāyaṁ attaggāho atthato khandhārammaṇoeva
  daṭṭhabbo. Yebhuyyena paṭhamaṁ attavādupādānantiādinā vā 1-
  sambandho. Yadipi bhavarāgajavanavīthi sabbapaṭhamaṁ 2- pavattati gahitapaṭisandhikassa
  bhavanikantiyā pavattitabbattā so pana bhavarāgo taṇhādaḷhattaṁ
  na hotīti maññamāno na kāmupādānassa paṭhamuppattimāha.
  Taṇhā kāmupādānanti pana vibhāgassa akaraṇe sabbāpi taṇhā
  kāmupādānaṁ karaṇepi vā kāmarāgato aññāpi taṇhā daḷhabhāvaṁ
  pattā kāmupādānanti tassa arahattamaggavajjhatā vuttā.
      Uppattiṭṭhānabhūtā cittuppādā visayo. Pañcupādānakkhandhā
  ālayo. Tattha ramatīti ālayarāmā pajā. Teneva sā ālayarāmatā
  sasantāne parasantāne ca pākaṭā hoti. Kāmānanti vatthukāmānaṁ.
  Sukhadukkhaṁ kammunā hotīti aggahetvā kotuhalamaṅgalādibahulo hoti.
  Sā kotuhalamaṅgalādibahulatā. Assa kāmupādānavato. Tanti
  diṭṭhupādānaṁ. Anattani dhammamatte attāti micchābhivinivesassa
  sukhumataradhammupādānatāya sukhumatā vuttā.
      [184] Upanissayavacanena ārammaṇānantarapakatupanissayā vuttāti

  *  *  *  *  *  *
  Footnote: 1. Ma. ādināva. 2. Ma. paṭhamaṁ.
-------------------------------------------------
[page 369]
  Anantarapaccayādīnampi saṅgaho kato hoti.
      Atthatoti paramatthato 1-. Dhammatoti sabhāvadhammato. Sātthatoti
  sātthakato pubbe vuttassāpi puna vacanassa sampayojanato.
  Bhedasaṅgahāti bhedato saṅgahato vibhāgato ceva vibhattassa saṅkhipanato
  cāti attho. Yaṁ yassa paccayoti yaṁ yaṁ upādānaṁ yassa yassa
  bhavassa paccayo hoti tato cāti attho.
      Bhavatīti bhavoti phalavohārena kammabhavo vutto.
  Upapattibhavanibbacanameva hi dvayassāpi sādhāraṇaṁ katvā vuttaṁ. Bhavati etasmā
  upapattibhavoti vā. Dutiyo pana kammabhavā 2- sattassa punabbhavabhāvena
  savisesaṁ bhavatīti bhavo. Tatoeva na sabbassa bhavantarassa
  taṁhetuno vā bhavabhāvappasaṅgo. Duvidhenāti dvīhi ākārehi
  pavattitoti attho. Duvidhenāti vā paccattattheva karaṇavacanaṁ.
  Duvidhoti vuttaṁ hoti. Atthīti saṁvijjati. Attano paccayehi kariyatīti
  kammaṁ. Attano phalaṁ karotīti kammanti keci. Kammanti evaṁ
  vattabbā kammasaṅkhātā.
      [185] Parittabhūmakoti kāmabhūmako. Mahābhūmakoti mahaggatabhūmako.
  Sabbanti anavasesaṁ. Bhavaṁ gacchati gametīti 3- bhavagāmi. Gacchatīti ca
  nipphādanasamatthatāvasena attano pavattikāle bhavābhimukhaṁ hutvā
  pavattatīti attho. Nibbattanameva vā gamanaṁ adhippetaṁ. Bhavagāmīti ca
  etena kammakkhayakaraṁ kammaṁ nivatteti. Ayaṁ hi vaṭṭakathā tañca

  *  *  *  *  *  *
  Footnote: 1. Ma. vacanatthato. 2. Ma. kammabhavo. 3. Ma. gameti cāti.
-------------------------------------------------
[page 370]
  Vivaṭṭanissitanti. Apuññābhisaṅkhāroti dvādasa cetanāti
  uddhaccasahagatacetanāyapi gahaṇaṁ avijjāpaccayā saṅkhārāti ettha viya
  veditabbaṁ. Bhavapaccayā jātīti ettha pana saṅkhārapaccayā
  viññāṇanti ettha viya sāpi apanetabbā. Mandabahuvipākatāti
  appamahāvipākatā. Sabbampi bhavagāmikammanti iminā cetanāsampayuttā
  abhijjhādayo vuttāti etena ācayagāmitāya tesaṁ kammasaṅkhātatā
  vuttāti kammabhavapariyāpannataṁ pariyāyena vadati. Nippariyāyena pana
  cetanāva kammabhavo. Vuttaṁ hi kammabhavo tīhi khandhehi ekenāyatanena
  ekāya dhātuyā sampayutto ekena khandhena ekenāyatanena
  ekāya dhātuyā kehici sampayuttoti 1-.
      Upapattibhavo tīhipi tikehi vutto upādinnakkhandhova. Yathāha.
  Upapattibhavo kāmabhavo saññābhavo pañcavokārabhavo pañcahi
  khandhehi ekādasahāyatanehi sattarasahi dhātūhi saṅgahitotiādi 2-. Yadi
  hi anupādinnakānampi gahaṇaṁ siyā dvādasahi āyatanehi aṭṭhārasahi
  dhātūhīti vattabbaṁ siyāti. Kāmataṇhāya kāmetabbato kāmānissayatāya
  bhogā viya kāmasahacaritatāya kuntā pacarantīti viya kāmārammaṇatāya
  sukhaṁ rūpanti viya kāmapaccayaṭṭhānatāya sukho saggoti viya
  kāmāti avīciparanimmitavasavattiparicchinnā upādinnakkhandhā vuccanti.
  Rūpāvirāgato yaṁ nissitā tadupacārena mañcā ghosantīti viya

  *  *  *  *  *  *
  Footnote: 1. abhi. dhā. 36/57. 2. abhi. dhā. 36/14.
-------------------------------------------------
[page 371]
  Phandanadevatāti viya ca rūpanti vuccanti brahmakāyikākaniṭṭhaparicchinnā
  upādinnakkhandhā. Rūpameva bhavo rūpabhavo. Tathā arūpanti
  ākāsānañcāyatanabhavaggaparicchinnā cattāro upādinnakkhandhā vuccanti.
  Arūpameva bhavo arūpabhavo.
      Kāmoeva bhavoti kāmabhavo. So pana yasmā yathāvuttenatthena
  kāmoti vattabbo hoti tasmā kāmasaṅkhāto bhavoti vuttaṁ.
  Kāmāvacarasaññito vā bhavo kāmasaṅkhāto bhavoti vutto.
  Tathā rūpārūpabhavāti āha esa nayo rūpārūpabhavesūti. Saññāvataṁ
  bhavo saññābhavoti ettha vantusaddassa lopo daṭṭhabbo. Tassa
  vā atthe akāraṁ katvā saññabhavotipi pāṭho. Tenāha saññāvātiādi.
  Vokiṇṇoti etena vokārasaddassa kammasādhanatamāha.
  Vokiriyati pasāriyati vitthāriyatīti vokāro. Vokiraṇaṁ vā vokāro.
  So ekasseva khandhassa vasena pavattattā ekavokāroti 1- vutto.
  Pasaṭuppattīti attho.
      [186] Kiñcāpi bhavaniddese sabbampi bhavagāmikammaṁ kammabhavoti
  iminā cetanāsampayuttadhammāpi vuttā. Puññābhisaṅkhārādayovāti
  pana avadhāraṇaṁ paccayadhammavisesepi atthappabhedena saṅkhārabhavaggahaṇesu
  attheva visesoti dassanatthaṁ kataṁ. Tenāha evaṁ
  santepītiādi. Saṅkhārabhavānaṁ dhammabhedato na saṅkhārāeva puna
  vuttāti sātthakamevidaṁ puna vacananti etaṁ ayuttanti ce. Na

  *  *  *  *  *  *
  Footnote: 1. Ma. eko vokāroti.
-------------------------------------------------
[page 372]
  Bhavekadesabhāvena saṅkhārānaṁ bhavoti puna vuttattā. Parena vā
  dhammavisesaṁ aggahetvā puna vacanaṁ coditanti codakābhilāsavasena
  sātthakamevidaṁ puna vacananti vuttaṁ. Kāmabhavādinibbattakassa kammassa
  kāmabhavādibhāvo phalavohārena aṭṭhakathāyaṁ vutto. Sahajātaviññāṇassāpi
  paccayabhūtaṁ avijjāhetukaṁ saṅkhāraggahaṇena yaṁkiñci kammaṁ
  pubbe vuttaṁ idha pana sabbampi bhavagāmikammanti vacanato bhavassa
  nibbattakaṁ upādānahetu 1- vipaccanāya katokāsameva bhavoti adhippeto.
      [187] Yaṁ kāmupādānapaccayā rūpabhavanibbattakaṁ
  arūpabhavanibbattakañca kammaṁ kariyati so kammabhavo tadabhinibbattā khandhā
  upapattibhavoti imamatthaṁ esa nayo rūpārūpabhavesūti atidisati.
  Dve kāmabhavāti kāmakammabhavo kāmupapattibhavoti dve kāmabhavā.
  Evaṁ dve rūpabhavā dve arūpabhavāti etthāpi. Antogadhe hi visuṁ
  aggahetvā abbhantaragateeva katvā kāmabhavādike
  kammupapattibhavavasena duguṇe katvā āha cha bhavāti.
      Avisesenāti upādānavasena bhedaṁ akatvā. Upādānabhedākaraṇeneva
  ca dvādasappabhedassa saṅgahavasena saṅgahato cha bhavāti
  vuttaṁ. Anupagammāti anissāya anāmasitvāti attho.
      [188] Gosīlena kukkurasīlena ca samattena samādinnena gunnaṁ
  kukkurānañca mahabyatā vuttāti sīlabbatupādānavato jhānabhāvanā na
  ijjhatīti maññamānā tena rūpārūpabhavā na hontīti keci vadanti.

  *  *  *  *  *  *
  Footnote: 1. Ma. upādānahetukaṁ.
-------------------------------------------------
[page 373]
  Vakkhamānena pana pakārena paccayabhāvato taṁ na gahetabbanti āha.
  Asuddhimagge ca suddhimaggaparāmasanaṁ sīlabbatupādānanti suddhimaggaparāmasanena
  rūpārūpāvacarajjhānānaṁ nibbattanaṁ na na yujjatīti.
      Anussavavasenāti setavāyabyāalabhedābhūtikāmotiādianussava-
  vasena 1-. Yathā ime manussaloke kāmā samiddhā evaṁ devaloke
  ito samiddhatarāti diṭṭhānusārena vā. Purāṇabhāratasītāharaṇapasubandhavidhi-
  ādisavanaṁ asaddhammassavanaṁ. Ādisaddena asappurisupassayaṁ 2-
  pubbe ca akatapuññataṁ attamicchāpaṇidhiñca saṅgaṇahāti.
  Kāyaduccaritādīnipiti attano adhippetānaṁ kāmānaṁ anupāyabhūtānipi
  kāyaduccaritādīni karoti. Cirasaggādiatthaṁ yuddhādivasenāti adhippāyo.
  Sandiṭṭhike vā pana rajjasenāpatiṭṭhānādisaṅgahe kāme.
      [189] Tadantogadhāevāti tasmiṁ duccaritanibbatte
  sucaritanibbatte ca kāmabhave antogadhāevāti attho. Antogadhāti ca
  saññābhavapañcavokārabhavānaṁ ekadesena antogadhattā vuttaṁ. Na hi
  te niravasesā kāmabhave antogadhāti. Sappabhedassāti
  sugatiduggatimanussādippabhedavato. Kāmāvacarasampattibhave
  paṭhamadutiyaucchedavādavasena rūpabhave tatiyaucchedavādavasena arūpabhave
  sesaucchedavādavasena ayaṁ attā sūcchinno hotīti tadupagaṁ kammaṁ karotīti
  āha ayaṁ attā nāmātiādi.
      Tattha sūcchinnoti sakalavaṭṭadukkhasamucchedena suṭṭhu ucchinno

  *  *  *  *  *  *
  Footnote: 1. Ma. setavadhayajjaṁ ālabhate bhūtikāmoti ādinnānussavavasena. 2. Ma. asappurisūpa-
  nissayaṁ.
-------------------------------------------------
[page 374]
  Apunabbhavuppattiko hotīti attho. Kāmāvacarasampattibhaveti idaṁ
  paṭhamadiṭṭhadhammanibbānavādavasena vuttaṁ. Sesaṁ itaradiṭṭhadhammanibbānavāda-
  vasena. Tattha kiñcāpi pāliyaṁ rūpāvacarajjhānavaseneva upari
  cattāro diṭṭhadhammanibbānavādā āgatā diṭṭhigatiko pana yaṁkiñci
  aggahetvā 1- yathā tathā abhinivisatīti rūpabhavaggahaṇaṁ 2-.
  Arūpajjhānānampi vā catutthajjhānasaṅgahato arūpabhavaggahaṇaṁ santasukhatāya
  vā taṁsamaṅgino sukhitabhāvasāmaññato.
      [190] Vigatapariḷāhoti yathābhilāsitavisayupahārena pahānena ca
  vūpasantakāmarāgapariḷāho diṭṭheva dhamme nibbānappattoti attho.
  Suddhimaggaparāmasanavasena pavattitaṁ yaṁkiñci lokiyaṁ sīlaṁ jhānañca
  sīlabbatamicceva idhādhippetanti āha idaṁ sīlabbataṁ
  nāmātiādi. Kamena avatvā sīlabbatupādānassa ante
  bhavapaccayatāvacanaṁ attavādupādānaṁ viya abhiṇhaṁ asamudācārato
  attavādupādānanimittattā ca. Kāmabhaveti niddhāraṇe bhummaṁ.
  Hetupaccayappabhedehīti ettha maggapaccayo ca vattabbo. Diṭṭhupādānādīni hi
  sahajātakammabhavassa maggapaccayā hontīti tasmā tāni sahajātādīsu
  hetupaccayaṁ apanīyamaggapaccayaṁ pakkhipitvā sattadhā paccayā hontīti
  veditabbāni. Sabbāni pana anantarasamanantarānantarupanissayanatthi-
  vigatāsevanapaccayehi paccayā honti anantarassa upanissayapaccayena
  paccayā honti. Kadāci ārammaṇapaccayādināpi. Taṁ pana

  *  *  *  *  *  *
  Footnote: 1. Ma. gahetvā. 2. Ma. arūpabhavaggahaṇaṁ.
-------------------------------------------------
[page 375]
  Upanissayapaccayeneva saṅgahetvā vuttaṁ vippayuttassa pana
  upanissayapaccayenevāti.
      [191] Jātītiādīsūti ādisaddena jātipaccayā jarāmaraṇaṁ
  sokaparidevadukkhadomanassupāyāsā sambhavantīti sabbaṁ saṅgaṇhāti.
  Tenāha jātiādīnantiādi. Upapattibhavuppattiyeva jātīti āha
  na upapattibhavoti. Jāyamānassa pana [1]- jātīti upapattibhavopi asati
  abhāvā jātiyā paccayoti sakkā vattuṁ. Jāyamānarūpapadaṭṭhānatāpi
  hi rūpajātiyā vuttā. Upacitarūpapadaṭṭhāno upacayo anuppabandharūpapadaṭṭhānā
  santati ca.
      Jātānaṁ khandhānaṁ uññātatā abhimatatā ca hīnappaṇītatā.
  Aniṭṭhaṁ hi hīnaṁ iṭṭhaṁ paṇītaṁ. Ādisaddena suvaṇṇadubbaṇṇahīnuttamādiṁ
  saṅgaṇhāti. Yamakānampi satanti yamakabhāvena
  nibbattānampi samānānaṁ. So ca sattānaṁ viseso. Bhinnasantānikassa
  visesakāraṇassa sabbena sabbaṁ abhāvato ajjhattasantāneti
  vuttaṁ. Aññassa kāraṇassa abhāvatoti attasantānagatato aññassa
  visesakāraṇassa anupalabbhamānattā sati ca tasmiṁ sabbadā sabbesaṁ
  abhāvatoti pasaṅgassa dunnivāraṇato kāraṇe avisiṭṭhe phalavisesassa
  ayujjamānakattā. Tenāha kammabhavahetukovāti.
      Tena tenāti ñātibyasanādinā jarāmaraṇto añṇena
  dukkhadhammena. Jarāmaraṇanimittaṁ hi uppannā sokādayo

  *  *  *  *  *  *
  Footnote: 1. Ma. jāti.
-------------------------------------------------
[page 376]
  Jarāmaraṇābhisambandhā tadaññena 1- anabhisambandhā. Upanissayakoṭiyāti
  upanissayavasena 2- upanissayalesenāti attho. Yo hi paṭṭhāne
  anāgate 3- sati bhāvā asati ca abhāvā suttantapariyāyena upanissayo
  so upanissayakoṭīti vuccati. Paccayamahāpadeso kireso yadidaṁ
  upanissayoti.
      [192] Nakevalaṁ sokādīnaṁyeva jāti paccayo hoti sokādīnaṁ
  pana paccayattā avijjāyapi paccayoevāti dassetuṁ yasmā ca
  panātiādi āraddhaṁ. Etthāti paṭiccasamuppādadesanāyaṁ.
  Aviditādimidanti makāro padasandhikaro. Satatanti sabbakālaṁ yāva
  aggamaggādhigamā. Samitanti saṅgataṁ abbocchinnanti attho.
  Tesūti sokādīsu. Siddhesūti labbhamānesu. Siddhā hoti avijjā
  avinābhāvato.
      Kāmayānassāti kāmayamānassa kāmā 4- vā yānaṁ etassāti
  kāmayāno tassa kāmavasena yāyamānassāti attho.
  Chandajātassāti jātataṇhāchandassa. Parihāyantīti vigacchanti.
  Ruppatīti sokādinā kuppati. Pariyuṭṭhānatāya tiṭṭhanasīlo
  pariyuṭṭhānaṭṭhāyī. Pariyuṭṭhaṭṭhāyinoti vā pāṭho. Tattha pariyuṭṭhātīti
  pariyuṭṭhaṁ diṭṭhipariyuṭṭhānaṁ tena tiṭṭhatīti pariyuṭṭhaṭṭhāyīti attho
  daṭṭhabbo.
      [193] Pañca pubbanimittānīti mālā milāyanti vatthāni

  *  *  *  *  *  *
  Footnote: 1. Ma. tadaññe. 2. upanissayaṁsena. 3. Ma. anāgato 4. Ma. kāmo.
-------------------------------------------------
[page 377]
  Kilissanti kacchehi sedā muccanti kāye vevaṇṇiyaṁ okkamati
  devo devāsane nābhiramatīti vuttāni pañca maraṇapubbanimittānīti
  attho. Tāni hi disvā kammanibbattakkhandhasaṅkhāte upapattibhave
  bhavacchandabalena devānaṁ balavasoko uppajjatīti. Bāloti avidvā.
  Tena avijjāya kāraṇabhāvaṁ dasseti. Tividhaṁ dukkhanti
  tassāruppakathāsavanakammakaraṇadassanamaraṇakāle kammopaṭṭhānanidānaṁ 1-
  sokādidukkhaṁ. Āsave sādhentīti āsave gamenti bodhentīti attho.
      Evaṁ satīti evaṁ bhavacakkassa aviditāditāya anādibhāve sati.
  Ādimattakathananti avijjāvasena ādisabbhāvakathanaṁ. Ādi etassa
  atthīti hi ādimaṁ bhavacakkaṁ. Tassa bhāvo ādimattaṁ tassa kathanaṁ
  ādimattakathanaṁ. Visesanivattiaṭṭho vā mattasaddo. Sati anādibhāve
  avijjā ādimhi majjhe pariyosāne ca sabbattha siyāti ādimattāya
  avijjāya kathanaṁ virujjhatīti attho. Avijjā padhānāti vatvā
  tassā padhānabhāvaṁ dassetuṁ avijjāgahaṇenātiādi āraddhaṁ.
  Tattha avijjāgahaṇenāti avijjāya uppādanena appahānena vā
  attano santāne sannihitabhāvakaraṇenāti attho. Kammādīnīti
  kammavipākavaṭṭāni. Palibodhentīti nānādukkhaparibyuḷhe
  saṁsāracārake nirodhenti. Tehīti kilesakammavipākavaṭṭehi. Vaṭṭassa
  kāraṇabhāve 2- padhānattā padhānadhammoti avijjā kathitā.
      [194] Tato avijjādito. Brahmādināti ādisaddena

  *  *  *  *  *  *
  Footnote: 1. Ma. tassāruppakathasevanakammakāraṇādassanamaraṇakālakammopaṭṭhānanidānaṁ.
  2. Ma. kāraṇabhāvena.
-------------------------------------------------
[page 378]
  Pajāpatissarapurisādike saṅgaṇhāti. Vadatīti vado taṁ taṁ hitāhitaṁ
  vattāti 1- attho. Vedati 2- vediyatīti vā vedeyyo sukhādiṁ anubhavati
  savisaye pajānāti 3- sukhito dukkhitotiādinā attanā parehi ca [4]-
  ñāyati cāti attho. Brahmādinā vā attanā vāti vāsaddo
  casaddaṭṭho. Tenāha kārakavedakarahitanti casaddatthasamāsaṁ.
  Dvādasavidhasuññatāsuññanti avijjādīnaṁ dvādasannaṁ suññasabhāvānaṁ
  suññatāya dvādasavidhasuññaṁ 5- dhuvabhāvādisuññatāya vā catubbidhampi
  suññataṁ ekaṁ katvā dvādasaṅgagatattā dvādasavidhāti tāya
  dvādasavidhāya suññatāya 6- suññanti attho.
      [195] Pubbantāharaṇatoti pubbantato atītakoṭṭhāsato
  paccuppannavipākassa āharaṇato. Vedanāvasānaṁ paricchinnaṁ ekaṁ
  bhavacakkaṁ hoti. Bhavacakkekadesopi hi bhavacakkanti vuccati. Vedanā vā
  taṇhāsahāyāya avijjāya paccayo hotīti vedanāvato 7- avijjā
  avijjāvato 8- saṅkhārāti sambajjhanato vedanāvasānaṁ bhavacakkaṁ
  paripuṇṇamevāti daṭṭhabbaṁ. Avijjāgahaṇena vā taṇhāupādānāni
  tadavinābhāvato. Saṅkhāraggahaṇena bhavo viññāṇādiggahaṇena
  jātijarāmaraṇāni sokādayo ca gahitāti evampi vedanāvasānaṁ
  bhavacakkanti yuttamevetaṁ. Evaṁ taṇhāmūlake ca yojetabbaṁ.
  Dvinnaṁ dvinnamhi 9- aññamaññānuppaveso hotīti. Avijjā

  *  *  *  *  *  *
  Footnote: 1. Ma. pavattāti. 2. Ma. vedeti. 3. Ma. sabbavisaye vā jānāti. 4. Ma. jānāti.
  5. Ma. suññaṁ dvādasavidhasuññatāsuññaṁ. 6. Ma. dvādasasuññatāYu. 7. Ma. vedanāto.
  8. avijjāto. 9. Ma. davinnampi hi.
-------------------------------------------------
[page 379]
  Dhammasabhāvaṁ paṭicchādetvā viparītābhinivesaṁ kārentī diṭṭhicarite saṁsāre
  nayati tesaṁ vā saṁsāraṁ saṅkhārādippavattiṁ nayati pavattetīti
  saṁsāranāyikā vuttā. Taṇhāya taṇhācaritānaṁ saṁsāranāyikābhāve
  vattabbameva natthi. Paṭhamaṁ bhavacakkaṁ. Phaluppattiyāti kattuatthe
  karaṇavacanaṁ karaṇattheeva vā. Viññāṇādipaccuppannaphaluppatti hi
  idha diṭṭhā adiṭṭhānaṁ purimabhave attano hetūnaṁ avijjāsaṅkhārānaṁ
  phalaṁ anuppādetvā anupacchijjanaṁ pakāseti pakāsanassa vā karaṇaṁ
  hotīti. Athavā purimabhavacakkaṁ dutiyena sambandhaṁ vuttanti
  vedanāsaṅkhātassa phalassa uppattiyā taṇhādīnaṁ hetūnaṁ anupacchedaṁ pakāseti
  tasmā phaluppattiyā karaṇabhūtāya paṭhamassa bhavacakkassa hetūnaṁ
  anupacchedappakāsanatoti attho. Saṅkhārādīnameva vā phalānaṁ
  uppattiyā avijjādīnaṁ hetūnaṁ phalaṁ ajanetvā anupacchedameva
  viññāṇādihetūnaṁ vā saṅkhārādīnaṁ anuppabandhameva pakāseti paṭhamaṁ
  bhavacakkaṁ na dutiyaṁ viya pariyosānampīti phaluppattiyā hetūnaṁ
  anupacchedappakāsanatoti vuttaṁ. Anupubbappavattidīpanatoti
  saṅkhārapaccayā viññāṇaṁ viññāṇapaccayā nāmarūpantiādinā 1- dhammānaṁ
  anupubbato pavattiyā dīpanato. Viññāṇapaccayā nāmarūpanti hi
  ettha paripuṇṇāyatanaṁ 2- kalalarūpaṁ vatvā tato uddhaṁ nāmarūpapaccayā
  saḷāyatananti saḷāyatanappavatti vuttā. Sahuppattidīpanatoti
  upādānapaccayā bhavo bhavapaccayā jātīti vā upapattikkhandhānaṁ

  *  *  *  *  *  *
  Footnote: 1. saṁ. nidāna. 16/1. 2. Ma. aparipuṇṇāyatanaṁ.
-------------------------------------------------
[page 380]
  Ekajjhaṁ uppattiyā dīpanato. Na hi ettha paṭhame viya bhavacakke
  āyatanānaṁ kamena uppatti vuttā.
      Hetuādipubbakā tayo sandhī etassāti hetuphalahetupubbakatisandhi
  bhavacakkaṁ. Hetuphalahetuphalavasena catuppabhedo aṅgānaṁ saṅgaho
  etassāti catubhedasaṅgahaṁ. Sarūpato avuttāpi tasmiṁ tasmiṁ saṅgahe
  ākiriyanti avijjāsaṅkhārādiggahaṇehi pakāsiyantīti ākārā.
  Atītahetuādīnaṁ vā pakārā ākārā. Kilesakammavipākā
  vipākakilesakammehi sambandhā hutvā punappunaṁ parivattantīti tesu
  vaṭṭanāmaṁ āropetvā tivaṭṭanti vuttaṁ. Vaṭṭekadesattā vā
  vaṭṭānīti vuttāni. Sandhīnaṁ ādipariyosānavavaṭṭhitāti sandhīnaṁ
  pubbāparavavaṭṭhitāti attho.
      [196] Paritassatīti taṁ taṁ vatthuṁ pariggahakaraṇavasena tassati
  taṇhāyatīti attho. Upādiyatīti daḷhagāhaṁ gaṇhāti.
  Purimakammabhavasminti purimakammabhave sati. Tassa ca sabbhāvo
  kariyamānatāevāti āha kammabhave kariyamāneti atthoti. Dukkhādīsu
  mohoti dukkhādīnaṁ ādīnavapaṭicchādako appahīno moho. Āyūhanāti
  sampiṇḍanakā dānādikiriyāya pavattanakā. Ekaṁ āvajjanaṁ etesanti
  ekāvajjanā. Tesu ekāvajjanesu. Sattamā cetanā 1- bhavo.
  Yākāci vā pana cetanā bhavo. Sampayuttā āyūhanasaṅkhārāti idaṁ
  yathādassitāya dhammaṭṭhitiñāṇabhājaniye vuttāya paṭisambhidāpāliyā

  *  *  *  *  *  *
  Footnote: 1. Ma. sattame cetanā.
-------------------------------------------------
[page 381]
  Vasena vuttaṁ. Tattha hi cetanā bhavoti āgataṁ 1-. Bhavaniddese pana
  satthatoti ettha cetanāva saṅkhāro 2- bhavo pana cetanāsampayuttāpīti
  vibhaṅgapālivasena dassitaṁ. Tattha katamo puññābhisaṅkhāro
  kusalā cetanā kāmāvacarātiādinā 3- hi saṅkhārānaṁ cetanābhāvo
  vibhaṅgapāliyaṁ vutto. Tattha paṭisambhidāpāliyaṁ cetanāsampayuttā
  vipākadhammattā savipākena āyūhanasaṅkhātena saṅkhatābhisaṅkharaṇakiccena
  saṅkhārāti vuttā. Vibhaṅgapāliyaṁ sabbampi bhavagāmikammaṁ kammabhavoti
  bhavassa paccayabhāvena bhavagāmibhāvato kammasaṁsaṭṭhasahāyatāya
  kammabhāvato ca upapattibhavaṁ bhāventīti bhavoti vuttā.
  Upapattibhavabhāvanākiccampana cetanāya sātisayanti paṭisambhidāpāliyaṁ cetanā
  bhavoti vuttā. Bhavābhisaṅkharaṇakiccaṁ cetanāya sātisayanti
  vibhaṅgapāliyaṁ kusalā cetanātiādinā cetanā saṅkhārāti vuttā.
  Tasmā tena tena pariyāyena ubhayaṁ ubhayattha vattuṁ yuttanti natthettha
  virodho.
      [197] Tassa phale upapattibhave nikāmanāti tassa sutaṁ hoti
  cātummahārājikā devā dīghāyukā vaṇṇavanto sukhabahulātiādisutānusārena
  bhāvini upapattibhave abhikaṅkhanā. Gahaṇanti kāmupādānakiccenāha 4-.
  Parāmasananti itarāni. Āyūhanāvasāneti tīsupi
  atthavikappesu vuttassa āyūhanassa avasāne.

  *  *  *  *  *  *
  Footnote: 1. Ma. āgato. 2. Ma. saṅkhāRā. 3. abhi. vi. 35/181. 4. Ma. kāmupādānaṁ
  kiccenāha.
-------------------------------------------------
[page 382]
      Idhāti imasmiṁ paccuppannabhave. Bhavantarassa atītabhavassa
  iminā paccuppannabhavena paṭisandhānaṁ bhavantarapaṭisandhānaṁ
  bhavantarabhāvena vā paṭisandhānaṁ bhavantarapaṭisandhānaṁ tassa vasena. Yaṁ
  paṭisandhīti vuccati taṁ viññāṇanti sambandho. Tathā hi viññāṇaṁ
  paṭisandhānapaccupaṭṭhānanti vuccati. Gabbheti mātukucchiyaṁ gabbhāvatthāyaṁ
  vā. Dvīsu atthavikappesu vutte āyūhanasaṅkhāre tassa
  pubbabhāgāti āha tatiye atthavikappe vutte taṁsampayuttāti.
      [198] Taṁsampayuttā avijjā gahitāva hotīti sambandho.
  Daharassa cittappavatti bhavaṅgabahulā yebhuyyana bhavantarajanakakammāyūhanasamatthā
  na hotīti idha paripakkattā āyatanānanti vuttaṁ.
  Kammakaraṇakāle sammoho dassitoti etena kammassa paccayabhūtaṁ
  sammohaṁ dasseti na kammasampayuttameva. Tattha purimabhavasmiṁ pañca
  kammasambhārā etarahi pañca vipākadhammā etarahi pañca
  vipākadhammadhammā 1- etarahi pañca kammasambhārā anāgate pañca
  vipākadhammāti dasa dhammā kammaṁ dasa dhammā vipāko. Iti dvīsu
  ṭhānesu kammaṁ kammavaṭṭaṁ dvīsu ṭhānesu vipāko vipākavaṭṭanti
  kammasaṅkhepo ca vipākasaṅkhepo ca kammabhavo ca vipākabhavo ca
  kammavaṭṭañca vipākavaṭṭañca [2-] kammasantati ca vipākasantati ca
  kiriyā ceva kiriyāphalañcāti.

  *  *  *  *  *  *
  Footnote: 1. Ma. etarahi pañca vipākadhammadhammāti ime pāṭhā na dissanti. 2. Ma. kammapavattañca
  vipākapavattañca.
-------------------------------------------------
[page 383]
                  Evaṁ samuppannamidaṁ sahetukaṁ
                  dukkhaṁ aniccaṁ calamittaraddhuvaṁ
                  dhammehi dhammā pabhavanti hetuso
                  no hettha attā ca paro ca vijjati 1-
          dhammā dhamme sañjanenti hetusambhārapaccayā
          hetūnañca nirodhāya dhammo buddhena desito
          hetūsu uparuddhesu chinnaṁ vaṭṭaṁ na vaṭṭati
          evaṁ dukkhantakiriyāya brahmacariyidha vijjati
          satte ca nupalabbhante nevucchedo na sassatanti.
      Tattha kammāneva vipākaṁ sambharanti vaḍḍhentīti kammasambhārā
  kammaṁ vā saṅkhārabhavā tadupakārakāni avijjātaṇhūpādānāni
  kammasambhārā. Paṭisandhidāyako vā bhavo kammaṁ tadupakārakā
  yathāvuttā āyūhanasaṅkhārā avijjādayo ca kammasambhārāti kammañca
  kammasambhārā ca kammasambhārāti ekasesavasena kammasambhāraggahaṇaṁ
  veditabbaṁ. Dasa dhammā kammanti avijjādayopi kammasahāyatāya
  kammasarikkhakā tadupakārakā cāti kammanti vuttā. Saṅkhipanti
  ettha avijjādayo viññāṇādayo cāti saṅkhepo kammaṁ
  vipāko ca. Kammaṁ vipākoti evaṁ saṅkhipiyatīti vā saṅkhepo
  avijjādayo viññāṇādayo ca. Saṅkhepabhāvasāmaññena pana ekavacanaṁ
  katanti daṭṭhabbaṁ. Saṅkhepasaddo vā bhāgādhivacanti kammabhāgo

  *  *  *  *  *  *
  Footnote: 1. Ma. na hettha attāva parova vijjati.
-------------------------------------------------
[page 384]
  Kammasaṅkhepo. Evaṁ samuppannanti kammatopi vipāko. Tatthāpi
  avijjāto saṅkhārāti evaṁ samuppannaṁ [1]- idaṁ bhavacakkanti attho.
  Ittaranti gamanadhammaṁ vinassadhammanti attho. Tena
  uppādavayavantatādīpakena aniccasaddena vikārāpattidīpakena calasaddena ca
  adīpitaṁ kālantaraṭṭhāyitābhāvaṁ vibhāveti. Addhuvanti etena
  thirabhāvābhāvanissārataṁ. Hetueva sambhārā hetusambhārā. Ṭhānaso
  hetusoti ettha vuttaṁ vā ṭhānaṁ. Aññampi tassa tassa sādhāraṇaṁ kāraṇaṁ
  sambhāro asādhāraṇaṁ hetu. Evanti evaṁ hetuto dhammamattasambhave
  hetunirodhā ca vaṭṭacchede dhamme ca taṁnirodhāya desite
  satīti attho. Brahmacariyaṁ idha brahmacariyidha satte cāti ettha
  casaddo evaṁ brahmacariyañca vijjati sassatucchedā ca na hontīti
  samuccayaṭṭho. Evaṁ 2- hetuāyatte dhammamattasambhave satto nupalabbhati
  yasmiṁ 3- ca upalabbhante sassato ucchedo vā siyāti nupalabbhante
  tasmiṁ nevucchedo na sassatanti vuttaṁ hoti.
      [199] Saccappabhavatoti saccato saccānaṁ vā pabhavato ca.
  Kusalākusalakammanti vaṭṭakathāya vattamānattā sāsavanti viññāyati.
  Avisesenāti cetanā cetanāsampayuttakāti visesaṁ akatvā sabbampi
  taṁ kusalākusalaṁ kammaṁ samudayasaccanti vuttanti attho. Taṇhā ca .pe.
  Avasesā ca sāsavakusalā 4- dhammāti hi cetanācetanāsampayuttavisesaṁ
  akatvā vuttanti. Ariyasaccavisesaṁ vā akatvā samudayasaccanti

  *  *  *  *  *  *
  Footnote: 1. Ma. tisandhiādivasena vā samuppannaṁ. 2. Ma. evañhi. 3. Ma. tasmiñca.
  4. Ma. sāsavā kusalā.
-------------------------------------------------
[page 385]
  Vuttanti attho. Saccavibhaṅge hi sabbepi kilesā sabbampi
  bhavagāmikammaṁ samudayasaccanti vuttaṁ. Dutiyasaccaṁ pabhavo etassāti
  dutiyasaccappabhavaṁ. Upādānapaccayā bhavoti upapattibhavassa
  kammabhavassa ca adhippetattā vuttaṁ paṭhamadutiyasaccadvayanti.
      Vatthūsūti ārammaṇesu dukkhādīsu vā paṭicchādetabbesu vatthūsu.
  Sammohetīti dhammasabhāvaṁ jānituṁ paṭivijjhituṁ adentī tassa
  paṭicchādanavasena sammoheti. Vatthunti idha ārammaṇaṁ adhippetaṁ.
  Aññamaññañca upatthambhenti aññamaññasannissayena vinā ṭhātuṁ
  asakkontā dve naḷakalāpā viya. Savisayeti yathāsakavisaye 1-
  rūpāyatanādike. Jāyamānānaṁ khandhānaṁ vikārabhāvena labbhamānā jāti te
  janentī viya hotīti vuttaṁ khandhe ca janetīti. Tenāha tesaṁ
  abhinibbattibhāvena pavattattāti. Pākabhedabhāvañca adhitiṭṭhatīti
  etthāpi khandhe janetīti ettha vuttanayeneva attho gahetabbo.
  Pākabhedavasena vattaticceva attho. Paccatīti pāko. Bhijjatīti
  bhedo. Pāko ca bhedo ca pākabhedaṁ tassa bhāvaṁ paccanaṁ
  bhijjanaṁ cāti attho. Sokādīnaṁ adhiṭṭhānattāti tesaṁ kāraṇattā.
  Tehi siddhāya avijjāya janitehi 2- saṅkhārehi paccayo ca hoti
  bhavantarapātubhāvāyāti adhippāyo. Cuticittaṁ vā paṭisandhiviññāṇassa
  anantarapaccayo hotīti paccayo ca hoti bhavantarapātubhāvāyāti
  vuttaṁ. Taṁ pana cuticittaṁ avijjāsaṅkhārarahitaṁ bhavantarassa

  *  *  *  *  *  *
  Footnote: 1. Ma. yathāsakaṁ visaye. 2. Ma. sahitehi.
-------------------------------------------------
[page 386]
  Paccayo na hotīti sasahāyattadassanatthamāha sokādīnaṁ adhiṭṭhānattāti.
  Dvedhāti attano 1- sarasena dhammantarapaccayabhāvena cāti
  dvedhā dvedhā. Byāpanicchālopena hi niddeso.
      [200] Avijjāpaccayā saṅkhārāti etena saṅkhārānaṁ
  paccayuppannatādassanena ko nukho abhisaṅkharotīti esa no kallo
  pañhoti dasseti. Tenetaṁ kārakadassananivāraṇaṁ. Attanā bhavato
  bhavantaraṁ saṅkamatīti dassanaṁ attasaṅkantidassanaṁ. Taṁ saṅkhārapaccayā
  viññāṇuppattivacanena nivāritaṁ hotīti. Pañcannaṁ khandhānaṁ abhedato
  eko attāti gahaṇaṁ ghanasaññā. Taṁ yamakatālakandaṁ bhindantena
  viya viññāṇapaccayā nāmarūpamattametanti vacanena nivāritaṁ hoti.
  Evamādidassananivāraṇanti etena socati paridevati dukkhitotiādi-
  dassananivāraṇamāha. Sokādayopi hi paccayāyattā avasavattinoti
  jātipaccayā jarāmaraṇaṁ soka .pe. Sambhavantīti etena vuttamevāti.
  Micchādassananivāraṇatopīti kārakadassanādinānāvidhamicchābhinivesanivāraṇatopi.
      Salakkhaṇasāmaññalakkhaṇavasenāti etena sabbappakārena dhammānaṁ
  yāthāvato adassanamāha tadubhayavinimuttassa dhammesu paramatthato
  passitabbabhāvassa abhāvato. Upakkhalanaṁ viya dukkhuppattihetuto.
  Patanaṁ viya bhavantarapapātato. Gaṇḍapātubhāvo viya dukkhatāsūlayogato
  kilesāsucipaggharaṇato ca. Gaṇḍabhedapīḷakā viyāti bhedanatthaṁ

  *  *  *  *  *  *
  Footnote: 1. Ma. attano attano.
-------------------------------------------------
[page 387]
  Paccamāne gaṇḍe tassa upari jāyamānā khuddakapīḷakā viya gaṇḍassa
  vā anekadhā bhede 1- piḷakā viya. Ghaṭṭanaṁ viya saṅghaṭṭanarasatāya
  phasso. Ghaṭṭanadukkhaṁ viyāti ghaṭṭanato vā 2- jātadukkhaṁ viya
  tividhadukkhatāvasena tissannampi vedanānaṁ dukkhabhāvato. Paṭikārābhilāso
  viyāti samudāyassa ekadesanidassanabhāvenāha. Asappāyaggahaṇaṁ
  viya bahuvidhānatthuppattinimittato. Asappāyalepanaṁ viya dukkhahetuno
  sasantāne sannidhāpanato. Gaṇḍavikārapātubhāvo viya attabhāvagaṇḍassa
  nibbattivikārabhāvato. Taṁ nimittañcassa 3- sūnabhāvādisambhavato.
  Sūnatāsarāgapubbaggahaṇādayo hi gaṇḍavikārā. Sarasato
  gaṇḍassa bhijjanaṁ pākena vinā na hotīti bhedaggahaṇenevassa pākopi
  gahitoti katvā āha gaṇḍabhedo viya jarāmaraṇanti. Gaṇḍassa
  vā visadisāpatti bhijjanañca gaṇḍabhedo. Tattha visadisāpatti
  pākoti veditabbaṁ.
      [201] Upamāhi bhavacakkaṁ viññāpentena ekādhiṭṭhānehi
  upamāvisesehi taṁ viññāpetvā idāni nānādhiṭṭhānehi ñāpetuṁ 4-
  yasmā vātiādi vuttaṁ. Tattha paṭalābhibhūtacakkhuko rūpāni na passati
  kiñci passantopi viparītaṁ passati evaṁ avijjābhibhūto dukkhādīni
  na paṭipajjati na passati micchā vā paṭipajjatīti paṭalaṁ viya avijjā.
  Kosakārakiminā viya 5- attanāva katattā vaṭṭassa attanoeva
  paribbhamanakāraṇattā ca kosappadesā viya saṅkhārā. Saṅkhārapariggahaṁ

  *  *  *  *  *  *
  Footnote: 1. Ma. anekadhābhede. 2. Ma. vāsaddo na dissati. 3. Ma. tannimittañcassa.
  4. Ma. viññāpetuṁ. 5. Ma. kosakārakimi viYu.
-------------------------------------------------
[page 388]
  Vinā patiṭṭhaṁ alabhamānaṁ viññāṇaṁ pariṇāyakapariggahaṁ vinā patiṭṭhaṁ
  alabhamāno rājakumāro viyāti pariggahena vinā patiṭṭhālābho
  ettha upamopameyyasāmaññaṁ. Upapattinimittanti kammādiārammaṇamāha.
  Parikappanatoti ārammaṇakaraṇato sampayuttena vā
  vitakkena vitakkanato. Devamanussamigavihaṅgādivividhappakāratāya māyā
  viya nāmarūpaṁ. Patiṭṭhāvisesena vuddhivisesāpattito vanappagumbo viya
  saḷāyatanaṁ. Āyatanānaṁ visayivisayabhūtānaṁ aññamaññābhimukhabhāvo
  āyatanaghaṭṭanaṁ. Tato āyatanaghaṭṭanato dvayasaṅghaṭṭanuppattito
  vedanādukkhahetuto ca aggi viya phasso. Sapariḷāhato dāho viya
  vedanā. Uparuparitaṇhāvaḍḍhanato 1- loṇudakapānaṁ viya
  visayānubhavanaṁ. Ārammaṇe pātukamyatābhāvato pipāsā viya taṇhā.
  Tadassupādānanti taṁ abhilāsakaraṇaṁ taṇhādiṭṭhābhinandanaṁ assa
  taṁsamaṅgino puggalassa tadaññassa 2- vā bhaveyya upādānaṁ. Byasanāvahatāya
  ajānanato bhavupādānaṁ macchassa balisupādānaṁ viya. Ettha ca
  saṅkhārādīnaṁ kosappadesapariṇāyakādīhi dvīhi dvīhi sadisatāya dve
  dve upamā vuttāti veditabbā. Koci agambhīroeva gambhīro viya
  khāyati purāṇatiṇapaṇṇādīhi bharito 3- pabbatasaṅkhepe jalāsayo viya
  na evamayaṁ. Ayaṁ pana gambhīrova hutvā obhāsati pakāsati
  dissatīti gambhīrāvabhāso. Yathārahanti atthādivasena yathānurūpaṁ.
      [202] Jātito jarāmaraṇaṁ na na hoti hotievāti avadhāraṇe

  *  *  *  *  *  *
  Footnote: 1. Ma. uparūpari taṇhāpavaḍḍhanato. 2. Ma. tadassa. 3. Ma. purāṇatiṇapaṇṇādibharito.
-------------------------------------------------
[page 389]
  Siddhe siyā nukho jarāmaraṇaṁ jātito aññatopīti āsaṅkāyaṁ
  tadāsaṅkānivattanatthaṁ na ca jātiṁ vinā aññato hotīti vuttaṁ. Tattha
  aññaggahaṇaṁ jātiyā paṭiyogivisayaṁ na aññamattavisayaṁ jātiṁ
  vināti vacanato. Tenassa nāññaṁ jātiyā sahakārikāraṇabhūtaṁ
  nivattitaṁ hoti. Esa nayo ito paresupi. Itthanti idaṁ pakāraṁ
  iminā pakārenāti attho. Jātipaccayasambhūtasamudāgataṭṭhoti
  jātipaccayā sambhūtaṁ 1- hutvā sahitassa attano paccayānurūpassa uddhaṁ
  uddhaṁ āgatabhāvo anuppavattaṭṭhoti attho. Athavā
  sambhūtaṭṭho ca samudāgataṭṭho ca sambhūtasamudāgataṭṭho. Na jātito
  jarāmaraṇaṁ na hoti na ca jātiṁ vinā jarāmaraṇaṁ aññato hotīti
  hi jātipaccayasambhūtaṭṭho vutto. Itthañca jātito samudāgacchatīti
  jātipaccayasamudāgataṭṭho. Yā yā jāti yathā yathā paccayo
  hoti tadanurūpapātubhāvoti attho.
      Tattha na jātito jarāmaraṇaṁ na hotīti iminā jarāmaraṇassa
  jātipaccayatāya avitathataṁ dasseti. Na jātiṁ vinā aññato jarāmaraṇaṁ
  hotīti iminā anaññathataṁ. Itthañca jātito samudāgacchatīti
  iminā tathataṁ. Tena ca yathā paccayadhammā attano
  paccayuppannānaṁ paccayabhāve tathā avitathā anaññathā evaṁ
  paccayuppannadhammāpi tabbhāveti dasseti. Esa nayo sesesupi.
      Hetuphale ñāṇaṁ atthapaṭisambhidāti etena vacanena atthassa

  *  *  *  *  *  *
  Footnote: 1. Ma. jātipaccayasambhūtaṁ.
-------------------------------------------------
[page 390]
  Hetuphalabhāvo kathaṁ ñātabboti. Atthapaṭisambhidāti etassa samāsapadassa
  avayavapadatthaṁ dassentena hetuphale ñāṇanti vuttattā.
  Atthe paṭisambhidā atthapaṭisambhidāti ettha hi attheti etassa
  atthaṁ dassentena hetuphaleti vuttaṁ. Paṭisambhidāti etassa atthaṁ
  dassentena ñāṇanti. Tasmā hetuphalātthasaddā ekatthā.
  Ñāṇapaṭisambhidā cāti imamatthaṁ dassentena 1- sādhito atthassa
  hetuphalabhāvo. Yenākārenāti yena pavattiākārena. Sabhāvadhammā
  hi paccayavisesasiddhena pavattiākārena visiṭṭhākārā honti.
  Tenāha sabbe dhammā sabbākārena buddhassa bhagavato ñāṇamukhe
  āpāthaṁ āgacchantīti. Yadavaṭṭhāti yāya avatthāya avatthitā.
  Avatthāvisesavanto hi dhammā tena tena avatthāvisesena taṁ taṁ
  atthakiccaṁ sādhetuṁ samatthā honti. Svāyaṁ pavattiākāro avatthāviseso
  ca avijjāyapi anupacitakusalasambhārehi duravabodhatoeva ñāṇena
  alabbhaneyyapatiṭṭho cāti āha tassa .pe. Gambhīroti. Tassa
  ākārassa avatthāya ca. Hetumhi ñāṇanti ettha hetuno
  dhammapariyāyatā vuttanayeneva veditabbā. Assāti paṭiccasamuppādassa.
  Tena tena kāraṇenāti tena tena veneyyānaṁ bujjhanānuguṇatāsaṅkhātena
  kāraṇena. Tatthāti tasmiṁ desanappakāre. Anulomato
  paṭilomatoti nayidha paccayuppādā paccayuppannuppādasaṅkhātaṁ anulomaṁ
  paccayanirodhā paccayuppannanirodhasaṅkhātañca paṭilomamāha. Ādito

  *  *  *  *  *  *
  Footnote: 1. Ma. vadantena.
-------------------------------------------------
[page 391]
  Pana antagamanaṁ anulomaṁ antato ca ādigamanaṁ paṭilomamāha.
  Ādito paṭṭhāya anulomadesanāya antato paṭṭhāya paṭilomadesanāya
  ca tisandhicatusaṅkhepaṁ. Ime cattāro āhārā kiṁnidānātiādikāya 1-
  vemajjhato paṭṭhāya paṭilomadesanāya cakkhuñca paṭicca rūpe ca
  uppajjati cakkhuviññāṇaṁ tiṇṇaṁ saṅgati phasso phassapaccayā
  vedanātiādikāya 2- anulomadesanāya ca dvisandhitisaṅkhepaṁ.
  Saṁyojaniyesu bhikkhave dhammesu assādānupassino viharato taṇhā
  pavaḍḍhati taṇhāpaccayā upādānantiādīsu 3- ekasandhidvisaṅkhepaṁ.
  Katthaci ekaṅgopi ca paṭiccasamuppādo desito so tatra bhikkhave
  sutavā ariyasāvakotiādinā 4- nayena dassitoeva.
      [203] Avijjādīnaṁ sabhāvo paṭivijjhiyatīti paṭivedho.
  Vuttañhetaṁ aṭṭhakathāyaṁ tesaṁ tesaṁ vā tattha tattha vuttadhammānaṁ
  paṭivijjhitabbo salakkhaṇasaṅkhāto aviparītasabhāvo paṭivedhoti.
  Jānanalakkhaṇassa ñāṇassa paṭipakkhabhūto avijjāya aññāṇaṭṭho.
  Ārammaṇassa paccakkhakaraṇena dassanabhūtassa paṭipakkhabhūto adassanaṭṭho.
  Yena panesā dukkhādīnaṁ yāthāvasarasaṁ paṭivijjhituṁ na deti chādetvā
  pariyonaddhitvā 5- tiṭṭhati so tassā saccāsampaṭivedhaṭṭho.
  Apuññābhisaṅkhārekadeso sarāgo. Añño virāgo. Rāgassa vā
  apaṭipakkhabhāvato rāgappavaḍḍhako apuññābhisaṅkhāro sabbopi sarāgo.

  *  *  *  *  *  *
  Footnote: 1. saṁ. nidāna. 16/14. 2. saṁ. nidāna. 16/86. 3. saṁ. nidāna. 16/103.
  4. saṁ. nidāna. 16/115. 5. Ma. pariyonandhitvā.
-------------------------------------------------
[page 392]
  Itaro tappaṭipakkhabhāvato virāgo. Dīgharattaṁ hetaṁ bhikkhave
  assutavato puthujjanassa ajjhositaṁ mamāyitaṁ parāmaṭṭhaṁ etaṁ mama esohamasmi
  eso me attāti attaparāmāsassa viññāṇaṁ visesato vatthu
  vuttanti viññāṇassa suññataṭṭho gambhīro. Attā vijānāti
  saṁsaratīti sabyāpāratāsaṅkantiabhinivesabalavatāya abyāpāraṭṭha-
  asaṅkantipaṭisandhipātubhāvaṭṭhā ca gambhīrā. Nāmarūpassa paṭisandhikkhaṇe
  ekuppādo pavattiyaṁ visuṁ visuṁ yathārahaṁ ekuppādo. Nāmassa rūpena
  rūpassa ca nāmena asampayogato vinibbhogo. Nāmassa nāmena
  rūpassa ca rūpena ekassa ekaccena avinibbhogo yojetabbo.
  Ekuppādekanirodhehi 1- avinibbhoge adhippete so rūpassa ca
  ekakalāpapavuttino labbhati. Athavā ekacatuvokārabhavesu nāmarūpānaṁ
  asahavattanato aññamaññavinibbhogo pañcavokārabhave sahavattanato
  avinibbhogo ca veditabbo. Adhipatiyaṭṭho nāma idha
  indriyapaccayabhāvo. Lokopeso dvārāpesā khettampetanti 2- vuttā
  lokādiatthā cakkhādīsu pañcasu yojetabbā. Manāyatanassāpi
  lujjanato manosamphassādīnaṁ dvārakhettabhāvato ca ete atthā
  sambhavantieva. Āpāthagatānaṁ rūpādīnaṁ pakāsanayogyatālakkhaṇaṁ
  obhāsanaṁ cakkhādīnaṁ visayibhāvo manāyatanassa vijānanaṁ. Saṅghaṭṭanaṭṭho
  visesato cakkhusamphassādīnaṁ pañcannaṁ itare channampi yojetabbā.

  *  *  *  *  *  *
  Footnote: 1. Ma. ekuppādekanirodhe hi. 2. abhi. saṁ. 34/195.
-------------------------------------------------
[page 393]
  Phusanañca phassassa sabhāvo. Saṅghaṭṭanaṁ raso. Itare upaṭṭhānākārā.
  Ārammaṇarasānubhavanaṭṭho rasavasena vutto. Vedayitaṭṭho
  lakkhaṇavasena. Sukhadukkhamajjhattabhāvā yathākkamaṁ tissannaṁ vedanānaṁ
  sabhāvavasena vuttā. Attā vediyatīti 1- abhinivesassa balavatāya
  nijjīvaṭṭho vedanāya gambhīro. Nijjīvāya vā vedanāya vedayitaṁ
  nijjīvavedayitaṁ. Nijjīvavedayitameva attho nijjīvavedayitaṭṭho.
  Sappītikataṇhā 2- abhinanditaṭṭho. Balavatarataṇhāya gilitvā pariniṭṭhāpanaṁ
  ajjhosānaṭṭho. Itaro sādhāraṇavasena veditabbo.
  Ādānaggahaṇābhinivesaṭṭhā catunnampi upādānānaṁ samānā. Parāmāsaṭṭho
  vutto diṭṭhupādānādīnameva tathā duratikkamaṭṭho. Diṭṭhikantāroti
  hi vacanato diṭṭhīnaṁ duratikkamatā. Daḷhaggahaṇattā vā
  catunnampi duratikkamaṭṭho yojetabbo. Duratikkamanatāyapi hi taṇhāya
  samuddaṭṭho vutto. Yonigatiṭhitinivāsesukhipananti samāse bhummavacanassa
  alopo daṭṭhabbo. Evaṁ hi tena āyūhanābhisaṅkharaṇapadānaṁ samāso
  hoti. Jarāmaraṇaṅgaṁ maraṇappadhānanti maraṇaṭṭhāeva khayādayo
  gambhīrāti dassitā. Navanavānaṁ hi khayena khaṇḍiccādiparipakkappavatti
  jarāti khayaṭṭho vā jarāya vuttoti daṭṭhabbo. Navabhāvāpagamo
  hi khayoti vattuṁ yuttoti. Vipariṇāmaṭṭho dvinnampi.
  Santativasena vā jarāya khayavayabhāvo sammutikhaṇikavasena maraṇassa
  bhedavipariṇāmaṭṭhā 3- yojetabbā.

  *  *  *  *  *  *
  Footnote: 1. Ma. vedayatīti. 2. Ma. sappītikataṇhāYu. 3. Ma. bhedavipariṇāmatā.
-------------------------------------------------
[page 394]
      Atthanayāti atthānaṁ nayā. Avijjādiatthehi ekattādī
  sakena bhāvena nayanti gamentīti ekattādayo tesaṁ nayāti vuttā.
  Nīyantīti hi nayāti. Atthāeva vā ekattādibhāvena nīyamānā
  ñāyamānā atthanayāti vuttā. Nīyanti etehīti vā nayā.
  Ekattādīhi ca atthā ekantiādinā nīyanti. Tasmā
  ekattādayo atthānaṁ nayāti atthanayā.
      Aṅkurādibhāvenāti aṅkurapattanāḷakhandhasākhāpallavapalāsādibhāvena
  pavattamāne avayave ekajjhaṁ gahetvā santānānupacchedena
  bījaṁ rukkhabhāvaṁ pattaṁ rukkhabhāvena pavattaṁ tañca ekattena vuccatīti
  santānānupacchedo yathā ekattaṁ evamidhāpi avijjāsaṅkhārādi-
  hetuhetusamuppannānaṁ santānānupacchedo ekasantatipatitatā
  ekattanayoti dasseti. Hetuphalasambandhenāti etena santānānupacchedaṁ
  vibhāveti. Satipi hi hetuphalānaṁ paramatthato bhede hetubhāvena
  phalabhāvena ca tesaṁ sambandhabhāvoyevettha santānānupacchedo. Yato
  yasmiṁ santāne kammaṁ nibbattaṁ tattheva phaluppattīti katassa vināso
  akatassa abbhāgamo ca natthīti. Ekattaggahaṇatoti hetuphalānaṁ
  bhedaṁ anupadhāretvā hetuṁ phalañca abhinnaṁ katvā ubhinnaṁ ekabhāvassa
  abhedassa gahaṇena. Tadeva viññāṇaṁ sandhāvati saṁsaratītiādinā
  sassatadiṭṭhiṁ upādiyati.
      [204] Lakkhaṇavavaṭṭhānanti sabhāvavavaṭṭhānaṁ hetuno phalassa ca
-------------------------------------------------
[page 395]
  Bhinnasabhāvatāvabodho. Bhinnasantānassevāti sambandharahitassa
  nānattassa gahaṇato añño mato añño jāto tasmā sattantaro
  ucchinno sattantaro uppannoti gaṇhanto ucchedadiṭṭhiṁ upādiyati.
      Amhehi uppādetabbanti ānetvā sambandho. Byāpārābhāvo
  anabhisandhitāya abyāvaṭatā. Sammā passantoti nirīhā
  nijjīvā dhammamattāti passanto. Sabhāvoeva niyamo sabhāvaniyamo
  sasambhāraggino uddhamukhatā sasambhāravāyuno tiriyagamanantievamādi viya.
  Tena siddho yathāsakaṁ paccayuppannassa hetubhāvo. Kassaci
  kattuno abhāvā na kāci kiriyā phalappabandhinīti akiriyadiṭṭhiṁ upādiyati.
  Khīrato dadhi na udakato tilato telaṁ na vālikatoti sabbato
  sabbasambhavābhāvadassanena ahetukadiṭṭhiṁ hetuanurūpameva phalaṁ passanto
  akiriyadiṭṭhiṁ pajahati. Yato kutocīti yadi aññasmā aññassa
  uppatti siyā vālikato telassa ucchuto khīrassa kasmā
  uppatti na siyā tasmā na kāci 1- kassaci hetu atthīti ahetukadiṭṭhiṁ
  avijjamānepi hetumhi niyatatāya tilagāvīsukkasoṇitādīhi
  telakhīrasarīrādīni pavattantīti niyativādañca upādiyatīti viññātabbaṁ
  yathārahaṁ. Kasmā. Yasmā idaṁ hi bhavacakkaṁ apadāletvā saṁsārabhayamatīto
  na koci supinantarepyatthīti sambandho. Agādhaṁ appatiṭṭhaṁ.
  Duratiyānaṁ duratikkamaṁ. Asanivicakkamivāti asanimaṇḍalamiva. Taṁ hi
  nimmathanameva nānimmathanaṁ pavattati. Evaṁ bhavacakkampi

  *  *  *  *  *  *
  Footnote: 1. Ma. koci.
-------------------------------------------------
[page 396]
  Ekantadukkhuppādanatova niccanimmathananti vuttaṁ.
      [205] Ñāṇāsinā apādāletvā saṁsārabhayamatīto natthīti
  etassa sādhakasuttaṁ dassento vuttampi cetantiādimāha. Tantūnaṁ
  ākulakaṁ tantākulakaṁ tantākulakamiva jātā tantākulakajātā
  kilesakammavipākehi ativiya jaṭitāti attho. Kuliyā sakuṇiyā nīḍaṁ kulikaṁ
  taṁ viya jātā kulikuṇḍikajātā 1-. Muñjā viya pabbajā viya ca
  bhūtā jātā muñjapabbajabhūtā. Tadubhayaṁ kira tiṇaṁ ākulaṁ jaṭitaṁ
  hutvā vaḍḍhati. Vuḍḍhiyā abhāvato apāyaṁ. Dukkhagatibhāvato
  duggatiṁ. Sukhasamussayato vinipatitattā vinipātaṁ 2-. Catubbidhaṁ apāyaṁ
  khandhānañca paṭipāṭītiādinā vuttasaṁsārañca nātivattati. Saṁsāroeva
  vā sabbo idha vuḍḍhiapagamādiatthehi apāyādināmako vutto
  kevalaṁ dukkhakkhandhabhāvato.
              Paṭiccasamuppādaniddesavaṇṇanā niṭṭhitā.

  *  *  *  *  *  *
  Footnote: 1. guṇagaṇḍikajātātipi kulāgaṇḍikajātātipi mahānidānasutte dissati.
  tabbaṇṇanāyampi guṇagaṇḍikaṁ vuccati pesakārakañjiyasuttaṁ guṇā nāma sakuṇikā tassā
  kulāvakotipi eketipi kulāgaṇḍikaṁ..kulā nāma sakuṇikā..kulāvakotipi mudditaṁ.
  mahānipātavaṇṇanāyampana kulā vā paṭikuṭṭhakāti ime dvepi sakuṇāti vuttaṁ. tasmā
  kulāgaṇḍikajātāti evaṁ amhākaṁ khanti. 2. Ma. vinipātañca.
-------------------------------------------------
[page 397]
                    Diṭṭhivisuddhiniddesavaṇṇanā
      yā visuddhiyo sampādetabbāti sambandho. Imesu
  yathāvicāritesu khandhādīsu vipassanāya bhūmibhūtesu dhammesu. Ganthassa
  uggaṇhaṇaṁ vācuggatakaraṇaṁ uggaho. Parito sabbathāpi atthassa
  ñātumicchā paripucchā. Savanaparikkhādivasena 1- tadatthassa
  manasikāravidhi tadubhayavasena yasmā tatthapi ñāṇaṁ svāsevitaṁ hoti tasmā vuttaṁ
  uggahaparipucchāvasena ñāṇaparicayaṁ katvāti. Khandhādīsu
  sutamayañāṇaṁ uppādetvāti attho. Vitthāritameva tasmā tattha
  vitthāritanayānusārena sīlavisuddhiṁ sampādetabbāti adhippāyo.
  Upacārasamādhipi appanāsamādhi viya vipassanāya adhiṭṭhānabhāvato
  cittavisuddhiyevāti āha saupacārāti. Veditabbāti attano santāne
  nibbattanavaseneva veditabbā. Evaṁ hi tā paccakkhato viditā nāma
  honti tasmā veditabbā sampādetabbāti vuttaṁ hoti. Veditabbāti
  vā samāpattisukhādhigamavasena anubhavitabbāti attho. Na hi kevalena
  jānanamattena cittavisuddhiyaṁ patiṭṭhito nāma hoti na ca tattha
  apatiṭṭhāya uparivisuddhiṁ sampādetuṁ sakkāti. Nāmarūpānaṁ yāthāvadassananti
  nāmassa rūpassa ca vibhajja yathābhūtasabhāvadassanaṁ. Nāmaggahaṇena
  cettha vedanādīnaṁ catunnaṁ tebhūmikānaṁ 2- khandhānaṁ gahaṇaṁ na
  viññāṇapaccayā nāmarūpanti ettha viya viññāṇaṁ vinā nāpi

  *  *  *  *  *  *
  Footnote: 1. Ma. savanupaparikkhādivasena. 2. tebhūmakānaṁ. evamuparipi.
-------------------------------------------------
[page 398]
  Nāmañca rūpañcāti ettha viya sanibbānehi lokuttarakkhandhehi saddhinti
  daṭṭhabbaṁ.
      [206] Yāti paṭipajjati etenāti yānaṁ samathova yānaṁ
  samathayānaṁ taṁ etassa atthīti samathayāniko. Jhāne jhānupacāre
  vā patiṭṭhāya vipassanaṁ anuyuñjantassetaṁ nāmaṁ. Tena samathayānikena.
  Ṭhapetvā nevasaññānāsaññāyatananti idaṁ bhavaggadhammānaṁ
  ādikammikassa duppariggahatāya vuttaṁ. Lakkhaṇarasādivasena
  pariggahetabbā ñāṇena paricchijja gahetabbā. Pariggahavidhi pana
  khandhaniddese vuttāevāti adhippāyo. Ārammaṇābhimukhanamanaṁ
  ārammaṇena vinā appavatti. Tena namanaṭṭhena nāmakaraṇaṭṭhena vā.
  Vedanādayo hi arūpadhammā sabbadāpi phassādināmakattā paṭhavīādayo
  viya kesakumbhādināmantarānāpajjanato attanāva katanāmatāya
  nāmakaraṇaṭṭhena nāmanti vuccanti. Athavā adhivacanasamphasso viya
  adhivacananāmantarena 1- anupacitasambhārānaṁ gahaṇaṁ na gacchantīti
  nāmāyattaggahaṇatāya vedanādayo nāmanti vuccanti. Rūpaṁ pana vināpi
  nāmasavanaṁ attano ruppanasabbhāveneva gahaṇaṁ gacchati.
  Vavaṭṭhapetabbanti asaṅkarato ṭhapetabbaṁ aññamaññaṁ rūpena ca amissitaṁ
  katvā citte ṭhapetabbanti attho. Nāmarūpapariggaho ca nāma
  yāvadeva tassa paṭinissajjanatthanti tadanurūpameva nidassanaṁ dassento
  yathā nāmātiādimāha. Ruppanatoti ettha ruppanaṭṭho

  *  *  *  *  *  *
  Footnote: 1. Ma. adhivacanaṁ nāmaṁ antarena.
-------------------------------------------------
[page 399]
  Sītādivirodhipaccayasannipāte visadisuppattītiādinā khandhaniddesavaṇṇanāyaṁ
  vuttoyeva. Evaṁ visuṁ nāmapariggahaṁ rūpapariggahañca dassetvā
  idāni ekajjhaṁ nāmarūpapariggahaṁ dassetuṁ tato namanalakkhaṇantiādi
  vuttaṁ. Iti arūpamukhena vipassanābhinivesaṁ dassetvā idāni rūpamukhena
  taṁ dassento suddhavipassanāyāniko panātiādimāha.
      Tattha samathayānikassa samathamukhena vipassanābhiniveso
  vipassanāyānikassa pana samathaṁ anissāyāti āha suddhavipassanāyānikoti.
  Samathabhāvanāya amissitavipassanānikovāti 1- attho. Ayameva vā
  samathayānikoti yathāvutto samathayānikoeva vā. Tena
  samathayānikassāpi rūpamukhena vipassanābhiniveso labbhati na arūpamukhenevāti
  dasseti. Tesaṁ tesaṁ dhātupariggahamukhānanti yaṁ thaddhalakkhaṇaṁ ayaṁ
  paṭhavīdhātūtiādinā saṅkhepamanasikārādivasena vuttesu terasasu
  dhātupariggahamukhesu. Kammasamuṭṭhāno nāma keso cammabbhantaragato.
  Tatthevāti tasmiṁyeva kammasamuṭṭhāne kese. Kāyappasādassa viya
  bhāvassāpi sakalasarīrabyāpitāya bhāvassa atthitāyāti vuttaṁ.
  Puna tatthevāti tasmiṁyeva kesasaññite rūpasamudāye. Aparānipīti
  pubbe vuttāni kammasamuṭṭhānāni vīsati imāni āhārasamuṭṭhānādīni
  catuvīsati. Rūpānīti sabbānipi catucattālīsa. Tañca kho tattha
  labbhamānasantatisīsasāmaññena veditabbaṁ. Catucattālīsāti ca idaṁ
  saddassa aniyatattā vuttaṁ. Na hi sabbakālaṁ utucittato rūpaṁ

  *  *  *  *  *  *
  Footnote: 1. Ma. amissitavipassanāyānavāti.
-------------------------------------------------
[page 400]
  Uppajjantaṁ sasaddameva uppajjatīti. Evanti yathā kese evaṁ
  lomādīsu catusamuṭṭhānikesu. Catuvīsatikoṭṭhāsesūti dvattiṁsāya
  koṭṭhāsesu vakkhamāne aṭṭha koṭṭhāse apanetvā catuvīsatikoṭṭhāsesu.
  Sedādīnaṁ ātapupatāpādinā cittavikārena ca uppajjanato te
  utucittasamuṭṭhānā vuttā. Dvattiṁsakoṭṭhāsagatesu rūpesu pākaṭesu
  jātesu tadaññānipi pākaṭāni hontīti tānipi dassetuṁ aparetiādi
  vuttaṁ.
      [207] Tattha apare dasa ākārāti tejovāyokoṭṭhāsavasena
  apare dasa ākārā. Kammajeti bhūtakathanaṁ na visesanaṁ asitādiparipācakassa
  tejassa akammajassa abhāvato. Tathā cittajeti ca
  ekantacittasamuṭṭhānattā assāsapassāsānanti keci. Taṁ na
  acittajasantāne pavattānaṁ utujabhāvato. Abbhantaraṭṭhāeva hi te
  cittajā na bahiddhā tasmā tattha cittajeti idaṁ visesanameva.
  Ayañca attho heṭṭhā ānāpānakathāyaṁ vuttoyeva. Sesesūti
  santappanādivasena ceva uddhaṅgamādivasena ca pavattesu
  tejovāyokoṭṭhāsesu. Cakkhudasakādīsu padhānarūpaṁ cakkhādayoti tesu
  labbhamānaṁ vatthudvārabhāvaṁ avayavakiccaṁ samudāye āropetvā vuttaṁ.
  Vatthudvāravasena pañca cakkhudasakādayoti vatthuvasena hadayavatthudasakañcāti
  yojetabbaṁ. Ekayoganiddhiṭṭhānampi ekadeso anuvattatīti.
      Sabbānipīti yathāvuttagaṇanāyaṁ pañcāsīticatusatādhikāni 1-

  *  *  *  *  *  *
  Footnote: 1. Ma. catunnavuticatusatādhikāni.
-------------------------------------------------
[page 401]
  Sahassasahassarūparūpāni 1-. Koṭṭhāsāvayavānaṁ pana tadavayavakalāpānañca bhede
  gayhamāne ativiya tato bahutaro rūpabhedo hoti. So pana bhedo
  idha ādikammikassa duppariggahoti na gahetabbo. Kāmaṁ
  vatthuvasenāpi arūpadhammā pākaṭā honti dvāravasena pana pariggaho
  anākuloti katvā vuttaṁ dvāravasena arūpadhammā pākaṭā hontīti.
  Sabbasaṅgāhikavasena ekāsīti lokiyacittānīti vuttaṁ. Lābhinoeva
  pana mahaggatacittāni supākaṭāni honti. Avisesenāti sādhāraṇato.
  Phassādayo hi satta cetasikā cakkhuviññāṇādīhipi uppajjanato
  sabbacittuppādasādhāraṇā. Sabbepi teti ekāsīti lokiyacittāni
  taṁsampayuttaphassādayoti sabbepi te arūpadhamme. Ārammaṇādivibhāgena
  pana cittuppādabhede gayhamāne attho 2- bahutaroeva hoti.
  So pana idha nādhippeto.
      [208] Assa cakkhuppasādassa nissayabhūtā pana catasso
  dhātuyoti sambandho. Sahajātarūpāni tassa cakkhuppasādassa icceva
  sambandho. Tatthevāti tasmiṁyeva sasambhāracakkhuppadese.
  Anupādinnarūpānīti pubbe vuttarūpānaṁ upādinnarūpattā vuttaṁ.
  Akammajarūpānīti attho. Sesānīti paṭhamaṁ cakkhuno vuttattā tato
  sesāni. Tena pana saddhiṁ catupaññāsa rūpāni honti. Cakkhudasakādīsu
  ekassapi aggahetabbato avasesāni tecattālīsa rūpānīti
  vuttaṁ. Saddassa aniyatattā taṁ aggahetvā tecattālīsa rūpānīti

  *  *  *  *  *  *
  Footnote: 1. Ma. sahassarūparūpāni. 3. Ma. tato.
-------------------------------------------------
[page 402]
  Vatvā puna utucittasamuṭṭhāne dve sadde gahetvā pañcacattālīsāti
  kecivādo dassito.
      Avasesarūpānīti dasa dhātuyoti vutte dvādasa rūpadhamme ṭhapetvā
  avasesāni cha nipphannarūpāni. Rūparūpāneva hi idha pariggayhanti na
  rūpaparicchedavikāralakkhaṇāni. Cakkhusannissayarūpārammaṇabhāvasāmaññena
  cittabhāvasāmaññena ca kusalākusalavipākatāya duvidhampi cakkhuviññāṇaṁ
  cittantveva vuttaṁ. Evanti iminā cakkhuṁ nissāyāti ādinā vuttaṁ
  avuttañca sotaṁ nissāyāti ādikaṁ saṅgaṇhāti.
      [209] Manoviññāṇadhātūti etthāpi ekāti padaṁ ānetvā
  sambandhitabbaṁ ekā manoviññāṇadhātūti. Aḍḍhena ekādasa
  aḍḍhekādasa aḍḍhaṁ vā ekādasa 1- etāsanti aḍḍhekādasa.
  Aḍḍhaṭṭhamāti etthāpi eseva nayo.
      Cakkhudhātuyaṁ vuttanayenevāti yaṁ loko setakaṇhātikaṇha-
  maṇḍalacittantiādinā 2- vuttanayena. Idha bhikkhu imasmiṁ sarīreti
  ajjhattaṁ vipassanābhinivesadassanavasena vuttaṁ. Teneva hi ekasseva
  bhāvassa gahitattā sattarasa rūpāni sammasanupagānīti āha. Sammasituṁ
  sakkuṇeyyāni sammasanaṁ upagacchantīti sammasanupagāni sammasaniyānīti
  attho. Ākāraggahaṇena viññattidvayaṁ vuttaṁ vikāraggahaṇena
  lahutādittayaṁ itarena ākāsadhātūti vadanti. Ākāraggahaṇena pana

  *  *  *  *  *  *
  Footnote: 1. Ma. ekādasamaṁ. 2. Ma. setakaṇhamaṇḍalavicittanti ādinā.
-------------------------------------------------
[page 403]
  Viññattidvayena saddhiṁ lakkhaṇarūpamāha. Tampi hi rūpānaṁ
  uppajjanādiākāramattanti. Antaraparicchedoti taṁtaṁkalāpānaṁ
  asaṅkarakāraṇatāya antarabhūto paricchedo. Yadi na sammasanupagāni
  ākārādimattāni ca kathaṁ rūpānīti āha apica khotiādi.
      [210] Evaṁ dvācattālīsāya koṭṭhāsānaṁ vasena vitthārato
  rūpapariggahaṁ tadanusārena vitthāratoeva nāmapariggahaṁ vibhāvetvā tato
  saṅkhittasaṅkhittatarasaṅkhittatamavasena aṭṭhārasadhātuvasena dvādasāyatanavasena
  pañcakkhandhavasena ca rūpārūpapariggahaṁ dassetvā atisaṅkhittanayenāpi
  taṁ 1- dassetuṁ yaṁkiñci rūpanti ādivuttaṁ. Yathā ca dhātuādivasena
  evaṁ indriyasaccapaṭiccasamuppādavasenāpi rūpārūpapariggaho
  veditabbo. Kathaṁ. Indriyavasena tāva cakkhādīni pañca
  itthīpurisindriyāni cāti satta indriyāni rūpaṁ manindriyaṁ pañca
  vedanindriyāni saddhādīni pañca cāti ekādasa nāmaṁ jīvitindriyaṁ
  nāmañca rūpañca pacchimāni tīṇi idha anadhippetāni lokuttarattā.
  Dukkhasaccaṁ nāmañca rūpañca samudayasaccaṁ nāmaṁ itarāni idha
  nādhippetāni lokuttarattā. Paccayākāre ādito tīṇi aṅgāni
  nāmaṁ catutthapañcamāni nāmañca rūpañca chaṭṭhasattamāṭṭhamanavamāni
  nāmaṁ dasamaṁ nāmañceva nāmarūpañca pacchimāni dve paccekaṁ
  nāmañca rūpañcāti evaṁ tattha tattha vuttanayānusārena
  indriyasaccapaccayākāravasenapi nāmarūpapariggaho kātabbo. Evaṁ pana

  *  *  *  *  *  *
  Footnote: 1. Ma. tanti pāṭho na dissati.
-------------------------------------------------
[page 404]
  Nāmarūpapariggahassa vibhāgena kathane payojanaṁ heṭṭhā vuttameva.
      Kāmaṁ vedanādīsu arūpadhammesu na uttaruttarā viya purimapurimā
  sukhumā tathāpi saṅghaṭṭanena vikāraṁ āpajjanake rūpadhamme upādāya
  sabbepi te sukhumāevāti āha sukhumattā arūpaṁ na upaṭṭhātīti.
  Sammasitabbanti sammadeva lakkhaṇādito vīmaṁsitabbaṁ. Manasikātabbanti
  tathā citte ṭhapetabbaṁ. Pariggahetabbanti paricchedakārikāya
  paññāya paricchijja gahetabbaṁ. Vavaṭṭhapetabbanti aññamaññaṁ
  asaṅkarato vinicchitabbaṁ. Assāti yogino. Suvikkhālitanti
  suvisodhitaṁ. Ādikammikassa hi kammaṭṭhānaṁ pariggaṇhantassa yāva
  dhammā suparibyattaṁ na upatiṭṭhanti tāva te tappaṭicchādakasammohabalena
  abhibhūtā avisuddhā nāma honti asaṅkarato upaṭṭhānābhāvato
  aññamaññañca jaṭitā. Yadā pana sammasanādividhinā taṁ vibhūtaṁ hoti
  tadā te suvikkhālitā nijjaṭā ca nāma honti. Tenāha yathā
  yathā hītiādi. Ādikammikassa arūpadhammā yebhuyyena rūpadhamme
  ārabbha pavattanākārena gahaṇaṁ gacchantīti katvā vuttaṁ tadārammaṇā
  arūpadhammāti. Teneva hi heṭṭhā tassevaṁ pariggahitarūpassa
  dvāravasena arūpadhammā pākaṭā hontīti vuttaṁ na vatthuvasenāti.
      Idāni rūpapariggaho arūpapariggahassa upāyo upatthambho cāti
  yathāvuttamatthaṁ upamāhi pakāsetuṁ yathā hītiādi vuttaṁ.
  Mukhanimittanti mukhassa paṭibimbaṁ. Tatridaṁ upamāsaṁsandanaṁ cakkhumā
-------------------------------------------------
[page 405]
  Puriso viya yogāvacaro tassa cakkhu viya yogino kammaṭṭhānapariggahaṇakañāṇaṁ
  ādāsaṁ viya rūpapariggaho mukhanimittaṁ viya arūpapariggaho
  ādāsassa aparisuddhakālo viya rūpapariggahassa avikkhālitakālo
  tadā mukhanimittassa apaññāyanaṁ viya rūpapariggahassa avisuddhatāya
  arūpadhammānaṁ anupaṭṭhānaṁ ādāsassa punappunaṁ parimajjanaṁ viya
  rūpapariggahassa punappunaṁ visodhanaṁ suparimajjite ādāse subyattaṁ
  mukhanimittassa paññāyanaṁ viya suvikkhālite nijjaṭe rūpapariggahe
  arūpadhammānaṁ suṭṭhūpaṭṭhānanti. Iminā nayena telatthikopamādīsupi
  yathārahaṁ upamāsaṁsandanaṁ veditabbaṁ.
      [211] Tilapiṭṭhanti tilacuṇṇaṁ. Katakaṭṭhinti katakabījaṁ.
  Kalalakaddamanti tanukaddamaṁ. Tappaccanīkāti 1- tassa
  arūpadhammapariggāhakañāṇassa vibandhabhāvena paṭipakkhabhūtā sammohādikilesā.
  Ucchuādiupamāsu idaṁ mukhamattassa dassanaṁ. Yathā ucchurasaṁ gahetukāmo
  ucchūni ucchuyante pakkhipitvā ekavāraṁ dvivāraṁ yantakkamanamattena
  ucchurase anikkhamante na ucchūni chaḍḍetvā gacchati yathā vā core
  gahetvā tehi katakammaṁ jānitukāmo dvittippahāramattena tesu tamatthaṁ
  akathentesu te na muñcati yathā vā pana godamako goṇaṁ dametukāmo
  dhuraṁ niyojetvā 2- ekavāraṁ dvivāraṁ tasmiṁ pathena agacchante
  na vissajjeti yathā ca dadhiṁ manthetvā navanītaṁ gahetukāmo
  dadhikalasiyaṁ manthaṁ pakkhipitvā sakiṁ dvikkhattuṁ vā manthassa bhamanamattena

  *  *  *  *  *  *
  Footnote: 1. Ma. tappaccanīkakilelāti. 2. Ma. dhure taṁ yojetvā.
-------------------------------------------------
[page 406]
  Navatīte anuppajjante na dadhiṁ chaḍḍeti yathā vā pana macche
  pacitvā khāditukāmo ekavāraṁ dvivāraṁ aggidānamattena macchesu
  apaccantesu na te chaḍḍeti athakho taṁ punappunaṁ parimajjatīti ettha
  vuttanayānusārena athakho taṁ ucchuyante punappunaṁ uppīḷetītiādinā
  sabbattha upamattho yojetabbo.
      [212] Ākiriyanti abhimukhā honti etehīti ākārā. Arūpadhammānaṁ
  upaṭṭhānassa mukhabhūtā phusanānubhavanavijānanappakārāti āha arūpadhammā
  tīhi ākārehi upaṭṭhahantītiādi. Ārammaṇe pavattamānesu
  cittacetasikesu asatipi pubbāpariye phusanalakkhaṇo phasso tattha
  sabbapaṭhamaṁ abhinipatanto viya hotīti vuttaṁ paṭhamābhinipāto phassoti.
  Tenassa phusanākārena supākaṭabhāvena upaṭṭhānaṁ dasseti. Phasse
  pana upaṭṭhite yasmiṁ ārammaṇe so phasso tassa anubhavanalakkhaṇā
  vedanā sañjānanalakkhaṇā saññā āyūhanalakkhaṇā cetanā
  paṭivijānanalakkhaṇaṁ viññāṇanti imepi pākaṭā hontīti āha
  taṁsampayuttā vedanātiādi. Evaṁ salakkhaṇasaṅkhepato catudhātuvavaṭṭhānavasena
  phassamukhena arūpapariggahaṁ dassetvā idāni vitthārato
  catudhātuvavaṭṭhānavasena taṁ dassetuṁ tathā kesetiādi vuttaṁ. Tattha
  kese paṭhavīdhātūti kesasaṅkhāte paṭhavīkoṭṭhāse paṭhavīdhātu.
  Salakkhaṇavibhattito 1- hi dhātuvavaṭṭhānadassanametaṁ. Punapi dvinnaṁ
  dhātuvavaṭṭhānānaṁ vasena vedanāmukhena arūpapariggahaṁ dassetuṁ

  *  *  *  *  *  *
  Footnote: 1. Ma. lakkhaṇavibhattito.
-------------------------------------------------
[page 407]
  Ekassātiādi vuttaṁ.
      Tattha tassa rasānubhavanakavedanāti thaddhabhāvasaṅkhātassa
  phoṭṭhabbasabhāvassa anubhavanavasena pavattavedanā. Aparassāti etthāpi
  vuttanayeneva sambandho veditabbo. Tattha ārammaṇapaṭivijānananti
  thaddhatāsaṅkhātaphoṭṭhabbārammaṇapaṭivijānanaṁ. Kāyadvārābhinipātaṁ 1- kevalaṁ
  vā manodvārikajavanaviññāṇamāha. Tañhi paṭhavīdhātu kakkhaḷalakkhaṇāti
  paṭivijānāti itaraṁ pana kakkhaḷalakkhaṇapaṭivijānanamattamevāti.
      [213] Eteneva upāyenāti yvāyaṁ salakkhaṇasaṅkhepato
  salakkhaṇavibhattito catudhātuvavaṭṭhānavasena 2- rūpapariggahaṁ dassetvā tattha
  ṭhitassa phassādimukhena arūpapariggahaṇupāyo dassito eteneva upāyena.
  Kammasamuṭṭhāne keseti catusamuṭṭhānakesato niddhārite kammasamuṭṭhāne
  kese. Kakkhaḷalakkhaṇātiādinā nayenāti ettha 3- ādisaddena na
  kevalaṁ paggharaṇalakkhaṇā āpodhātūti ādilakkhaṇavisesena 4- saddhiṁ
  dhātvantarāniyeva athakho ekasamuṭṭhānādibhedāni koṭṭhāsantarānipīti
  daṭṭhabbaṁ. Tenevāha bācattālīsāya dhātukoṭṭhāsesūti. Sabbaṁ
  nayabhedaṁ anugantvāti yvāyaṁ bācattālīsāya dhātukoṭṭhāsesu
  paṭhavīdhātuādīnaṁ lakkhaṇādito vavaṭṭhāpanavasena nānāvidho rūpapariggahanayo
  vutto taṁ sabbaṁ nayabhedaṁ nayavisesaṁ anugantvā. Cakkhudhātuādīsu
  rūpapariggahamukhesu arūpapariggahadassanavasena yojanā kātabbāti
  adhippāyo. Tatridaṁ yojanāmukhamattadassanaṁ. Ekassa tāva cakkhudhātu

  *  *  *  *  *  *
  Footnote: 1. ma kāyadvārābhinihataṁ. 2. Ma. ca dhātuvavatthānavasena. 3. Ma. ayaṁ pāṭho na dissati.
  4. Ma. ādinā lakkhaṇavisesena.
-------------------------------------------------
[page 408]
  Rūpābhighātārahabhūtappasādalakkhaṇā daṭṭhukāmatānidānakammasamuṭṭhāna-
  bhūtappasādalakkhaṇā vāti ādinā nayena dhātuyo pariggaṇhantassa
  paṭhamābhinipāto phasso taṁsampayuttā vedanāti sabbaṁ yojetabbaṁ. Tathā
  yathāvuttalakkhaṇāya cakkhudhātuyā rasānubhavanakavedanā vedanākkhandhotiādi
  yojetabbaṁ. Tathā yathāvuttalakkhaṇā cakkhudhātūti ārammaṇapaṭivijānanaṁ
  viññāṇaṁ viññāṇakkhandhotiādinā sabbaṁ yojetabbaṁ.
  Āyatanādivasena rūpapariggahamukhesupi eseva nayo. Yathā nāma
  heṭṭhimajjhānaṁ subhāvitaṁ vasībhāvaṁ pāpitameva uparijjhānassa pādakaṁ
  padaṭṭhānaṁ hoti na paṭiladdhamattaṁ evaṁ rūpapariggaho suvisuddho nijjaṭo
  niggumboeva arūpapariggahassa pādakaṁ padaṭṭhānaṁ hoti na avisuddho
  tasmā rūpārūpassa ekadesepi anupaṭṭhite so avisuddhoeva nāma
  hoti pageva bahūsu anupaṭṭhitesūti dassento āha sace
  hītiādi. Pabbateyyā gāvī viya bālā abyattā akhettaññū.
      Khaggenāti khaggaggena. Samugganti mañjusāsadisaṁ mahāsamuggaṁ.
  Apariggahitakammaṭṭhānassa avibhattaṁ viya upaṭṭhahantampi nāmarūpaṁ
  vibhattasabhāvameva tassa ca vibhāgo kammaṭṭhānapariggahesu pākaṭo
  hotīti ca dassanatthaṁ samuggavivaraṇaṁ yamakatālakandaphālanañca nidassanabhāvena
  vuttaṁ. Yamakatālakandaṁ hi bhinnasantānampi abhinnaṁ viya
  upaṭṭhāti evaṁ rūpārūpadhammāti. Sabbepi tebhūmike dhamme nāmañca
  rūpañcāti dvedhā vavaṭṭhapetīti ettha kiñcāpi sabbasaddo
-------------------------------------------------
[page 409]
  Anavasesapariyādāyako nāmarūpabhāvo pana aññamaññavidhuroti na
  tadubhayaṁ samudāyavasena parisamāpayetabbaṁ tasmā yadettha namanalakkhaṇaṁ
  taṁ nāmaṁ yaṁ ruppanalakkhaṇaṁ taṁ rūpanti evaṁ dvedhā vavaṭṭhapetīti
  attho. Evaṁ vavaṭṭhapentoyeva ca tadubhayavinimuttassa tebhūmikadhammesu
  kassaci dhammassa abhāvato sabbepi tebhūmike dhamme nāmañca rūpañcāti
  dvedhā vavaṭṭhapetīti vuccati. Nāmañca rūpañcāti eteneva
  tassa duvidhabhāve siddhe dvedhā vavaṭṭhapetīti idaṁ nāmarūpavinimuttassa
  aññassa abhāvadassanatthaṁ. Tenevāha nāmarūpamattatouddhantiādi.
  Sabbepi tebhūmike dhammeti puna 1- sabbaggahaṇañcettha sammasanupagassa
  dhammassa anavasesitabbatāya 2- vuttaṁ. Tañhi anavasesato pariññeyyaṁ
  ekaṁsato virajjitabbaṁ. Tato ca cittaṁ virājayaṁ pamocetabbaṁ.
  Tenāha bhagavā sabbaṁ bhikkhave anabhijānaṁ aparijānaṁ tattha cittaṁ
  avirājayaṁ appajahaṁ abhabbo dukkhakkhayāya. Sabbañca kho bhikkhave
  abhijānaṁ parijānaṁ tattha cittaṁ virājayaṁ pajahaṁ bhabbo dukkhakkhayāyāti 3-.
      Yadi tebhūmikaṁ dhammajātaṁ anavasesato gahitaṁ nāmarūpanti yaṁ ito bāhirakehi
  padatthabhāvena parikappitaṁ seyyathīdaṁ pakatiādidrabyādijīvādikāyādi
  tattha kathaṁ paṭipajjitabbanti. Ummattakavippalāpasadise 4-
  asammāsambuddhappavedite kā tattha aññā paṭipatti

  *  *  *  *  *  *
  Footnote: 1. Ma. pana. 2. Ma. anavasesetabbatāYu. 3. saṁ. saḷāyatana. 18/21.
  4. Ma. ummattakavipallāsasadise.
-------------------------------------------------
[page 410]
  Aññatra ajjhupekkhanato. Athavā tepi nāmarūpantogadhabhāvābhāvavasena
  nicchitāevāti veditabbā. Kathaṁ.
      Pakati mahā ahaṁkāro tammattāni indriyāni bhūtāni purisoti
  ete pakatiādayo. Tattha samabhāvena pavattamānānaṁ sattarajatamasaṅkhātānaṁ
  sukhadukkhamohānaṁ samudāyo pakatisamudāyo 1- pakati padhānanti ca
  vuccati. Sattamattasampavedanīyo mahā buddhīti keci. Sattarajādīsu
  abhimāno ahaṁkāro asmimattāti keci. Saddaphassarūparasagandhā
  tammattāni aññamaññavisiṭṭhānaṁ paṭhavīādīnaṁ ekuttaratādassanato
  ekuttarāni tammattānīti vijjhavāsiekalakkhaṇehi tammattehi
  ekalakkhaṇādivisesā sajjiyanti 2- sukhumabhāvena pana nesaṁ sampavesanato
  ekuttaratāti keci. Sotādīni pañca savanādivuttikāni buddhindriyāni
  vacanādānaviharaṇussaggānandakiccāni 3- vācādīni pañca kammindriyāni.
  Mano antokaraṇaṁ itaraṁ bāhirakaraṇaṁ. Gandhādīhi āraddhāni
  paṭhavīudakāggivāyuākāsāni bhūtāni. Cetanāsabhāvo purisoti evaṁ
  pakatiādīni sarūpato veditabbāni.
      Tattha hi pakati tāva sukhadukkhamohamattatāya nāmaṁ
  samavisamabhāvāpattito aniccā dukkhā saṅkhatā ca āpannā. Mahāpi
  tasmā āliṅgato 4- liṅgavisesāmatto mahā uppajjatīti vacanato
  buddhibhāvānujānanato ca nāmaṁ aniccaṁ saṅkhatameva ca āpannaṁ. Tasmā
  mahato cha visesā sajjiyantīti sakkaṭe 5- vacanato. Asmīti

  *  *  *  *  *  *
  Footnote: 1. Ma. ayaṁ pāṭho na dissati. 2. Ma. ekalakkhaṇā visesā sajiyanti.
  3. Ma. vacanādānavicaraṇussaggānandikiccāni.
  4. Ma. aliṅgato. 5. Ma. sajiyantīti sakkate.
-------------------------------------------------
[page 411]
  Gahaṇanimittabhāvānujānanena ahaṁkāro abhimānoti katvā nāmaṁ tatoeva
  aniccasaṅkhatabhāvāpatti cassa siddhā. Itaraṁ tammattapañcakaṁ
  gandharasarūpaphassasaddabhāvānujānanato rūpaṁ arūpanti pana kāpilānaṁ
  micchābhinivesamattaṁ. Te hi soḷasa visesā pañca bhūtāni ekādasindriyāni
  bhūtehi bhūtavisesānīti gandhāditammattehi tannissayāni paṭhavīāpotejovāyo
  ākāsasaṅkhātāni bhūtāni icchitāni. Tabbisesā ca nānājātikā
  ahaṁkārato ca indriyānīti vacanato. Sotakāyacakukhujivhāghāna-
  vācāpāṇipādavāyupattāni 1- ceva mano cāti ekādasindriyāni.
  Tattha mano nāmaṁ itarāni sabbāni rūpaṁ. Vācāti cettha
  atthāvajotakassa akkharasamudāyassa gahaṇaṁ. Imesaṁ pana dhammino dhammassa
  anaññatthassa icchitattā siddhāva aniccatā pariṇāmapakkhe.
  Abhibyattipakkhepi yadi tabbisayañāṇuppādena abhibyañjanaṁ siddhāva
  aniccatā atha tato pubbepi ñāṇaṁ attheva. Akkhabyattivādo
  pana siyāti idamettha disāmattaṁ.
      Drabyaguṇakammasāmaññavisesasamavāyā drabyādikā. Tattha
  paṭhavī āpo tejo vāyo 2- ākāso kālo disā attā manoti nava
  drabyāni. Saddarūparasagandhaphassasaṅkhāparimāṇāni puthutvasaṁyoga-
  viyogaparatvāparatvabuddhisukhadukkhaicchādosapayattagarutvadravatvasnehavegā 3-
  saṅkhārādiṭṭhā ceti evamete tevīsati guṇā. Ukkhepanaṁ
  avakkhepanamākucanaṁ pasāraṇaṁ gamanamiti pañca kammāni.

  *  *  *  *  *  *
  Footnote: 1. Ma. -pāyūpattāni. 2. Ma. -vāYu. 3. Ma. gurutva. evamuparipi.
-------------------------------------------------
[page 412]
  Aññamaññavisiṭṭhesu avisiṭṭhamabhidhānaṁ paccayo hoti. Saṁ iti yato
  drabyaguṇakammesu sā atthievāti etaṁ mahāsāmaññaṁ. Paṭhavīādīsu
  anuvattibyāvuttibuddhinimittaṁ drabyatvādi taṁ yathā
  drabyatvaguṇatvakammatvaghaṭatvādi eso sāmaññaviseso iha tantesu paṭo
  kapālesu ghaṭoti iheti yato hetuhetuphalānaṁ sambandho samavāyoti
  vutto samavāyoti evamete drabyādikā.
      Tattha paṭhavīāpatejavāyavo 1- bhūtarūpaṁ. Ākāsaṁ tesaṁ abhāvamattaṁ
  paricchedo vā. Candasuriyādiparivattanaṁ dhammappavattiñca upādāya
  paññattimattaṁ kālo. Tathā disā attā ca. Mano nāmaṁ. Saddarūparasagandhā
  rūpameva. Tathā phasso bhūtattayasabhāvato. Saṅkhā ekādikā
  taṁ taṁ upādāya paññattimattaṁ. Tathā avayavasamudāye guṇavisesavasena
  saṇṭhānavisesavasena vā mahantaṁ dīghaṁ tabbipariyāyato aṇu rassanti
  bhinnalakkhaṇadesesu puthutvanti. Bhinnadesajānaṁ sahabhāve saṁyogoti.
  Tadapāye viyogoti. Samānadisādesagatānaṁ rūpānaṁ mahadabbantarānaṁ
  vasena paramaparanti paññattimattaṁ. Buddhisukhadukkhaicchādosapayattā
  nāmameva. Garutvadravyatvasenhavegā rūpadhammānaṁ pavattivisesato
  gahetabbākārā. Itaro saṅkhāro ñāṇassa pavattiviseso.
  Adiṭṭhopi dhammādhammabhāvato nāmameva. Ukkhepanaṁ avakkhepanaṁ ākucanaṁ
  pasāraṇaṁ gamananti rūpadhammānaṁ pavattimattaṁ. Sadisāsadisatāyaṁ
  sāmaññavisesasaññā ayuttasambandhe samavāyasamaññāti drabyādīnampi

  *  *  *  *  *  *
  Footnote: 1. Ma. -vāyū.
-------------------------------------------------
[page 413]
  Nāmarūpantogadhatā daṭṭhabbā.
      Jīvājīvabandhapuññapāpāsavasaṁvaranijjaravimokkhā jīvādikā.
  Tattha jīvoti attā. Puggaladhammādhammākāsakālesu ajīvasaññā.
  Tesu saddaphassarūparasagandhasaṇṭhānabandhabhedasukhumaparāparāghātap-
  pabhācchāyojjākatamāni puggalalakkhaṇanti puggalo rūpaṁ rūpadhammānaṁ
  pavattiākāramattato. Dhammādhammā jīvapuggalānaṁ gatiṭhitimattatāya
  tadavisiṭṭhā. Ākāsakālā paññattimattaṁ. Bandho kammapuggalantarasaṁyogoti
  vacanato tehi anaññā. Puññapāpāni nāmanti pākaṭameva.
  Kammapuggalānamāsavoti vacanato puññāpuññasambhave
  āsavasamaññāti tato avisiṭṭho āsavo. Āsavanirodho saṁvaroti
  vacanato paṭipakkhena puññāpuññanirodho saṁvaro kammaphalāppavattiyā 1-
  pakatiyā appavatti nijjaroti vacanato vipākanirodhanimittaṁ nijjaro.
  Mokkhopi sabbakammavimokkhoti vacanato kammapuggalajīvaviyogo.
  Tattha kammapuggalānaṁ saddādilakṇatāya rūpamattatā puññāpuññamattatāya
  arūpatā. Jīvo ca arūpamattamevāti ayaṁ drabyamokkho.
  Bhāvamokkho pana jīvassa rāgādibhāvāpariṇāmo rāgādayo nāmamevāti
  jīvādayopi nāmarūpantogadhāeva.
      Kāyappavattigatijātibandhāpavaggā kāyādikā. Tattha
  paṭhavīāpatejavāyuattasukhadukkhesu kāyasamaññā. Tadavisiṭṭhā
  pavattigatijātibandhāpavaggā bhāvoti attho. Kāyoti anatthantaranti vacanato

  *  *  *  *  *  *
  Footnote: 1. Ma. kammaphalappavattiyā.
-------------------------------------------------
[page 414]
  Kāyato aññaṁ kiñci natthi. Pavattisaññā kiriyāsaṁyogavibhāgesūti
  vacanato gatiādippakārena pavattā paṭhavīādayoeva pavatti upacāro. Tasmiṁ
  anatthantaranti vacanato kāyato anaññā suramanujapetatiracchānanarakupapattiyo
  gatiyo. Tāsu purimāpurimāvisiṭṭho gatīsu jātassa
  nicchayopi pavattimattanti tato anaññā kaṇhanīlarattapītasukkātisukkasaṅkhātā
  jātiyo. Tā uttaruttaravisiṭṭhā aññāṇamoharāgadosatatvāsandassanappāyā
  sukkajāti antā accantavimuttā avagāhitatvā cāti
  sukkajāti. Dosesu bandhasamañañāti vacanato
  aññāṇādilakkhaṇassa bandhassa jīvato anaññatā. Aññāṇādidosābhāvato
  appavaggasiddhīti kāyādayopi nāmarūpamattameva. Yopi
  tattha tattha puriso attā jīvotiādipariyāyehi vutto attapadattho
  sopi yathārahaṁ nāmarūpamattaṁ upādāya paññatto nāmarūpamattameva
  vā. Tena vuttaṁ tepi nāmarūpantogadhabhāvābhāvavasena nicchitāevāti.
      Soti so vipassanākammiko yogāvacaro. Evanti
  vuttappakāraparāmasanaṁ. Yāthāvasarasatoti yathābhūtasabhāvato. Nāmarūpaṁ
  vavaṭṭhapetvā etamatthaṁ saṁsandetvā vavaṭṭhapetīti sambandho.
  Lokasamaññāyapi pahānatthāya pageva satto jīvoti
  pavattanakamicchābhinivesassāti adhippāyo. Nāmarūpamattatāya avinicchitattā
  santānādighanabhedassa ca akatattā abhinivesena vinā samūhekattaggahaṇavasena
  sattoti pavatto sammoho sattasammoho. Tassa vikkhambhanā
-------------------------------------------------
[page 415]
  Asammohabhūmi. Sambahulasuttantavasenāti yathāpītiādinā idha vuttehi
  avuttehi 1- ca rūpañca hidaṁ mahāli attā abhavissa nayidaṁ rūpaṁ
  ābādhāya saṁvatteyyāti evamādīnaṁ 2- sambahulānaṁ suttantānaṁ vasena.
  Nāmarūpamattamevātiādinā vuttamevatthaṁ sandhāyāha etamatthanti.
      [214] Aṅgasambhārāti aṅgasambhārahetu taṁnimittaṁ taṁ
  amuñcitvā satieva tasmiṁ sattoti vohāro. Agārantvevāti yathā
  kaṭṭhādīni paṭicca upādāya tesaṁ nāmaṁ vissajjetvā agāramicceva
  saṅkhaṁ samaññaṁ gacchati evaṁ aṭṭhiādīni paṭicca upādāya tesaṁ
  nāmaṁ vissajjetvā rūpaṁ sarīramicceva saṅkhaṁ gacchatīti yojanā.
      Dukkhameva sambhotīti dukkhadukkhatādibhedaṁ tividhaṁ dukkhameva sambhavati
  yathāpaccayaṁ uppajjati tadeva dukkhaṁ khaṇaṭṭhitippabandhaṭṭhitivasena tiṭṭhati
  ceva khaṇanirodhāayukkhayanirodhādivasena nirujjhati cāti attho. Idāni
  dukkhamevāti evakārena nivattitamatthaṁ dassetuṁ nāññatrātiādi
  vuttaṁ. Tassattho yathāvuttaṁ dukkhaṁ ṭhapetvā tato aññaṁ kiñci
  dhammajātaṁ na sambhavati yo sattoti vā jīvoti vā vucceyya
  sabbena sabbaṁ abhāvato kuto tassa nirodhoti.
      Ekenākārena saṇṭhitesūti yena pabandhaṭṭhitippakārena 3- akkhādīsu
  sanniviṭṭhesu rathasamaññā tena ekenākārena samavaṭṭhitesu ekajjhaṁ
  rāsikatesu. Evamevāti 4- sannivesavisiṭṭhe avayavasamudāye santānavasena
  pavattamāne yathā ratho gehaṁ muṭṭhi vīṇā senā nagaraṁ rukkhoti

  *  *  *  *  *  *
  Footnote: 1. Ma. vuttānaṁ avuttānañca. 2. Ma. evamādinā. 3. Ma. yena pakārena.
  4. Ma. evamevanti.
-------------------------------------------------
[page 416]
  Vohāramattaṁ paramatthato pana rathātiādi 1- nāma kiñci natthi evameva 2-.
  Upādānakkhandhesūti upādānakkhandhasaññitesu rūpārūpadhammesu samuditesu
  santānavasena pavattamānesu. Satto jīvoti vohāramattaṁ paramatthato
  pana satto vā jīvo vā natthīti yāthāvato jānanaṁ idaṁ
  yathābhūtadassanaṁ diṭṭhivisuddhīti vuccati.
      [215] Tassāti sattoti gahitassa attano. Vināsanti
  niruddhassa vināsaṁ. Avināsanti avinassanaṁ niccatanti attho.
  Dvayavaseneva hi attavādino ṭhitā sassato attā ucchijjatīti vā
  ekaccasassatavādopi ettheva samavaruddhoti. Avināsaṁ anujānantoti
  buddhiādīnaṁ dhammānaṁ vināsaṁ icchantopi dhammanicco 3- kūṭaṭṭhoti
  attano vināsābhāvaṁ anujānanto. Sassateti sassataggāhe. Patati
  katavināsākatabbhāgamādidosappasaṅgatoti adhippāyo. Khīranvayassāti
  khīrassa anvayabhūtassa phalabhūtassāti attho. Tadanvayassāti tassa
  attano anvayabhūtassa aññassa kassaci abhāvato. Olīyati nāmāti
  sassato attāti abhinivesena bhavābhirato hutvā bhavanirodhato saṅkocanaṁ
  āpajjanto bhaveyeva nilīyati nāma. Atidhāvati nāmāti tattha
  tattheva hi bhave attā ucchijjatīti ucchedavādī ucchijjati attāti
  gaṇhanto paraṁ maraṇā santaṁ bhavaṁ natthīti atikkamanto atidhāvati
  nāmāti vadanti. Kilesanirodhena pana kammassa avipaccanato
  bhavanirodhe icchitabbe tathā aggahetvā taṁ taṁ bhavavisesaṁ āgamma attā

  *  *  *  *  *  *
  Footnote: 1. Ma. rathādi. 2. Ma. evamevaṁ. 3. Ma. dhammī nicco.
-------------------------------------------------
[page 417]
  Ucchijjatīti evaṁ bhavanirodho hotīti gaṇhanto taṁ atidhāvati nāma.
  Pariyuṭṭhitāti abhibhūtā. Cakkhumantoti yathābhūtadassanasaṅkhātena
  ñāṇacakkhunā cakkhumanto. Kāmabhavādibhedo bhavo āramitabbaṭṭhena
  ārāmo etesanti bhavārāmā. Tasmiṁ bhave ratā abhiratāti
  bhavaratā. Bhave sammodaṁ āpannāti bhavasammuditā. Tīhipi padehi
  bhavassādagadhitatāva vuttā. Cittaṁ na pakkhandatīti bhavassādagadhitattāeva
  bhavanirodhāvahe dhamme cittaṁ na anuppavisati. Nappasīdatīti
  na okappati. Na santiṭṭhatīti na patiṭṭhahati. Nādhimuccatīti
  na idhamuccati. Aṭṭiyamānāti dukkhāpiyamānā. Harāyamānāti
  lajjamānā. Jigucchamānāti hīḷentā. Vibhavanti ucchedaṁ.
  Abhinandantīti vuttābhinandanākāradassanaṁ yato kira bhotiādi.
      [216] Bhūtanti khandhapañcakaṁ. Tañhi yathāsakaṁ paccayehi jātattā
  paramatthato vijjamānattā ca bhūtanti vuccati. Bhūtatoti
  yathābhūtasabhāvato salakkhaṇato sāmaññalakkhaṇato ca. Evaṁ sattaggāhato
  avalīyanātidhāvanadose yathābhūtadassanato nibbidādiguṇe ca suttavaseneva
  dassetvā idāni nāmarūpamattepi gamanādiattakiccasiddhiṁ
  dassetuṁ tasmātiādi vuttaṁ. Tattha tasmāti yasmā asmīti vā
  ahanti vā gāhassa vatthubhūto satto nāma natthi paramatthato
  nāmarūpamattameva tasmā. Sace koci attā nāma natthi kathamidha
  nāmarūpamatte gamanādiattakiccasiddhīti codanaṁ sandhāyāha
-------------------------------------------------
[page 418]
  Dāruyantantiādi. Khāyatīti etena yathā nijjīve dārumayayante abbhatare
  vattamānassa jīvassa vasena saīhassa sabyāpārassa viya upaṭṭhānamattaṁ
  paccayavisesato evaṁ nijjīve nāmarūpamatte paccayavisesato
  gamanādiattakiccasiddhīti saīhassa sabyāpārassa viya upaṭṭhānanti
  dasseti.
      Saccatoti bhūtato paramatthatoti attho. Suññaṁ jīvena yantamiva
  abhisaṅkhataṁ paccayavasena pavattatīti adhippāyo. Dukkhassa puñjo
  niccāturatāya tiṇakaṭṭhasādiso sattasuññatāyāti 1- attho. Etaṁ
  nāmarūpaṁ.
      Yamakanti yugaḷakaṁ. So ca kho yamakabhāvo
  aññamaññasannissitabhāvenāti āha ubho aññoññanissitāti. Tatoeva
  ca ekasmiṁ bhijjamānasmiṁ ubho bhijjanti na hi kadāci
  pañcavokārabhave rūpe nirujjhante arūpaṁ anirujjhantaṁ arūpe vā
  nirujjhante rūpaṁ anirujjhantaṁ atthi. Svāyaṁ bhaṅgo paccayā
  paccayanirodheneva nāmarūpanirodhoti attho. Paccayāti vā paccayabhūtā
  aññamaññassa paccayā hontāpi ubho bhijjantiyevāti attho.
      [217] Daṇḍābhihatanti visesanena daṇḍaṁ daṇḍābhighātassa
  paccayaṁ purisavāyāmaṁ ca dasseti. Bheriyā pana visesitabbatā
  saddassa asādhāraṇakāraṇatāya. Teneva hi aññā bherīti bherīyeva
  gahitā na daṇḍādayo. Adissamānarūtāya saddaṁ nāmaṭṭhāniyaṁ

  *  *  *  *  *  *
  Footnote: 1. Ma. attasuññatāyāti.
-------------------------------------------------
[page 419]
  Katvā evamevantiādinā upamāsaṁsandanaṁ karoti.
      Na cakkhuto jāyareti na cakkhāyatanato nigacchanavasena jāyanti.
  Na hi cakkhāyatanassa paccayabhāvupagamato pubbe phassapañcamakā
  labbhanti na ca padesavanto yena te tato nigaccheyyuṁ tenevāha
  puñjo natthi anāgateti. Na rūpatoti etthāpi eseva nayo. No ca
  ubhinnamantarāti idaṁ pana tesaṁ arūpadhammattā appadesatāya vuttaṁ.
  Kevalaṁ pana yasmiṁ khaṇe paccayasamavāyo tadā uppajjanamattamevāti
  āha hetuṁ paṭicca pabhavanti saṅkhatāti. Cakkhurūpālokamanasikārādibhedaṁ
  dhammajātaṁ nissāya paccayabhūtaṁ kāraṇaṁ labhitvā tehi samecca
  saṁbhuyya katattā saṅkhatā phassādayo dhammā uppajjantīti attho.
  Tassā pana dhammānaṁ uppattiyā pākaṭaṁ rūpadhammappavattiṁ dassento
  yathāpi saddo pahaṭāya bheriyāti āha. Phassapañcamaggahaṇañcettha
  pākaṭārūpadhammānaṁ dassanaṁ. Sesagāthāsupi eseva nayo. Vatthurūpāti
  hadayavatthuto. Taṁnissayānaṁ arūpadhammānaṁ bahubhedattā
  sāmaññavohārena te dassetuṁ saṅkhatāti vuttaṁ.
      [218] Nittejanti tejahīnaṁ ānubhāvarahitaṁ. Yathā pana
  taṁ nittejaṁ taṁ dassetuṁ na khādatītiādi vuttaṁ. Na hi aññathā
  saddahanussahanādīsu nāmaṁ nittejanti sakkā vattuṁ nāpi rūpaṁ
  sandhāraṇābandhanādīsu nittejaṁ sakkā vattuṁ. Teneva hi rūpaṁ nittejanti
  vatvā na hi tassa khāditukāmatātiādi vuttaṁ. Athakhotiādinā
-------------------------------------------------
[page 420]
  Byatirekavasenāpi nāmarūpānaṁ nittejataṁyeva vibhāveti. Aññamaññaṁ
  sannissayena hi nāmarūpassa attakiccasiddhipi paccekaṁ asamatthatāvibhāvanameva.
  Tathā hi nāmarūpassa attasuññatā nirīhabyāpāravirahā 1- ca
  suṭṭhutaraṁ pākaṭā honti. Kathaṁ pana paccekaṁ asamatthānaṁ
  samuditabhāve samatthatā hoti asāmaggiyaṁ ahetūnaṁ sāmaggiyampi
  ahetubhāvāpattito. Na hi paccekaṁ daṭṭhuṁ asakkontānaṁ andhānaṁ satampi
  sahassampi samuditaṁ daṭṭhuṁ sakkotīti codanaṁ sandhāyāha imassa
  panatthassātiādi.
      Imaṁ upamaṁ udāharanti aṭṭhakathācariyā upamāyapi asiddhassa
  atthassa sādhetabbato. Tenevāha upamante karissāmi upamāyapi
  idhekacce viññū purisā bhāsitassa atthaṁ ājānantīti 2-. Tuṭṭhahaṭṭhoti
  yadipāhaṁ cakkhukaraṇīyaṁ kātuṁ na sakkomi pādakaraṇīyaṁ pana kātuṁ
  sakkomi tvañca cakkhukaraṇīyaṁ tasmā amhākaṁ ubhinnaṁ sahitānaṁ
  vasena icchitadesasampatti sijjhatīti tuṭṭhahaṭṭho jaccandho. Tattha
  jaccandhotiādi upamopameyyasaṁsandanaṁ. Dhammānaṁ attalābho
  parapaṭibaddhoti vattabbameva natthi tato pubbe avijjamānattā.
  Paṭiladdhattalābhassāpi parapaṭibaddhameva attakiccanti dassetuṁ na
  sakena tejena uppajjati na tāsu tāsu kiriyāsu pavattatīti vuttaṁ.
  Tesaṁ nāmarūpānaṁ aññamaññaṁ nissāya uppatti vā pavatti vā na ca
  na hotīti jaccandhapīṭhasappiupamāya sādhitamatthaṁ nigamento asāmaggiyaṁ

  *  *  *  *  *  *
  Footnote: 1. Ma. nirīhatā byāpāravirahatā. 2. Ma. jānantīti.
-------------------------------------------------
[page 421]
  Ahetūnaṁ sāmaggiyampi ahetubhāvāpattitoti yathāvuttassa hetuno
  anekantikabhāvaṁ vibhāveti.
      [219] Paradhammavasānuvattinoti paresaṁ attato aññesaṁ
  hetupaccayasaṅkhātānaṁ dhammānaṁ vasena anuvattanasīlā. Attadubbalāti
  attanā dubbalā asamatthā. Parapaccayatoti paresaṁ dhammānaṁ
  paccayabhāvato. Etena janakapaccayaṁ vadati. Tenevāha jāyareti.
  Parāarammaṇatoti paresaṁ dhammānaṁ ārammaṇabhāvato. Etenupatthambhakapaccayaṁ
  vadati. Paccayaggahaṇaṁ vā rūpāpekkhaṁ ārammaṇaggahaṇaṁ
 nāmāpekkhaṁ. Paradhammehīti idaṁ ārammaṇapaccayānaṁ visesanaṁ.
  Purimatthena hi vuttamevatthaṁ pacchimatthena pākaṭaṁ kāroti. Pabhāvitāti
  uppāditā. Nāvāyantikupamāyapi nāmarūpānaṁ avasavattitaṁ vibhāvetuṁ
  yathāpītiādinā tisso gāthā vuttā. Nissāyāti patiṭṭhāya. Yantīti
  gacchanti. Manusse nissāyāti netubhūte niyāmakakammakārakādimanusse
  apassāya. Na hi tesaṁ araṇaggahaṇalakārasaṇṭhāpanaudakussiñcanādikiriyāya 1-
  vinā nāvā icchitadesaṁ pāpuṇāti. Ubhoti
  aññamaññaṁ nāvaṁ nissāya manussā manusse nissāya nāvāti attho.
      Evanti vuttappakārena. Nānānayehīti paṭhamādīnaṁ sattannaṁ
  jhānānaṁ tesaṁ upacārānañca vasena cuddasa arūpapariggahamukhāni
  catudhātuvavaṭṭhāne vuttānaṁ terasannaṁ dhātupariggahamukhānaṁ dhātvāyatana-
  khandhamahābhūtavasena idha vuttānaṁ avuttānañca indriyasaccapaṭiccasamuppannānaṁ

  *  *  *  *  *  *
  Footnote: 1...ḷaṅkāra...itipi.
-------------------------------------------------
[page 422]
  Vasena samavīsati rūpapariggahamukhāni tāni paccekaṁ phasso
  vedanā cittanti imesaṁ sammukhabhāvena upaṭṭhitānaṁ tiṇṇaṁ arūpadhammānaṁ
  vasena tiguṇitāni samasaṭṭhī cuddasa arūpapariggahamukhāni tāni [1]-
  catusattatiyā nāmarūpapariggahanayehi ceva sambahulasuttantaratha-
  gehamuṭṭhivīṇāsenārukkhadāruyantanaḷakalāpibherijaccandhapaṅguḷanāvāmanussupamāhi
  ca nāmarūpamattatāvavaṭṭhāpananayehi ca. Sattasaññaṁ
  abhibhavitvāti anādikālabhāvitaṁ khandhapañcake attaggāhaṁ vikkhambhetvā.
  Nāmarūpānaṁ yāthāvadassananti idaṁ nāmaṁ ettakaṁ nāmaṁ na ito bhiyyo.
  Idaṁ rūpaṁ ettakaṁ rūpaṁ na ito bhiyyoti ca tesaṁ lakkhaṇasallakkhaṇamukhena
  dhammamattabhāvadassanaṁ. Attadiṭṭhimalavisodhanato diṭṭhivisuddhīti
  veditabbaṁ. Etassevāti nāmarūpassa yāthāvadassanasseva.
                 Diṭṭhivisuddhiniddesavaṇṇanā niṭṭhitā.
                    ----------------
                  Kaṅkhāvitaraṇavisuddhiniddesavaṇnā
      [220] Anantaraṁ niddiṭṭhāya diṭṭhivisuddhiyā visayabhāvena
  dassitattā etassevāti vuttaṁ na tadaññato visesanatthaṁ
  tadaññasseva abhāvato. Ajjhattaṁ vā hi vipassanābhiniveso hotu
  bahiddhā vā ajjhattasiddhiyaṁ pana lakkhaṇato sabbampi nāmarūpaṁ
  anavasesato pariggahitameva hotīti. Paccayapariggahaṇenāti hetumhi

  *  *  *  *  *  *
  Footnote: 1. Ma. cāti.
-------------------------------------------------
[page 423]
  Karaṇavacanaṁ. Paccayapariggahahetu hissa addhattayakaṅkhāvitaraṇaṁ hotīti.
  Karaṇe vā etaṁ karaṇavacanaṁ paccayapariggahassa sādhakatamabhāvato
  kaṅkhāvitaraṇakiriyāya. Yadā hissa suparisuddho nijjaṭo niggumbo
  paccayapariggaho sijjhati tadānena kaṅkhā vitariyatīti. Vitaritvāti
  atikkamitvā vikkhambhetvāti attho. Taṁ pana ñāṇaṁ tathādhigataṁ
  vasībhāvappattaṁ jhānaṁ viya yogino santāne pabandhanavasena pavattatīti
  katvā vuttaṁ ṭhitaṁ ñāṇanti. Kaṅkhāvitaraṇī ca sā visuddhi cāti
  kaṅkhāvitaraṇavisuddhi.
      Taṁ sampādetukāmo āvajjatīti sambandho. Yāthāvato diṭṭhaṁ
  nāmarūpaṁ tividhadukkhatāyogato rogo viya. Paccayā cassa rogasamuṭṭhānaṁ
  viya upaṭṭhahantīti imamatthaṁ dassento yathā nāma .pe. Pariyesatīti
  āha. Saṁsāradukkhanimuggassa santānassa tato vimocetukāmatāvasena
  anukampitabbatā labbhatīti tamatthaṁ dassetuṁ yathā vā panātiādi
  vuttaṁ. Evamavaṭṭhite yadeke vadanti anukampetabbakumāradassanena
  tassa mātāpituāvajjanaṁ idha anudāharaṇaṁ nirodhetabbatāya nāmarūpassa
  anukampitabbatābhāvatoti tadapāhaṭaṁ hoti. Avassañcetaṁ evaṁ
  icchitabbaṁ. Aññathā veneyyapuggalasantāne satthu mahākaruṇāpavattieva
  vicāretabbā siyā. Mandabuddhitāya mandaṁ. Vuḍḍhataropi
  koci mandabuddhi hotīti tato visesanatthaṁ kumāranti vuttaṁ.
  Yokoci paṭhamavaye vattamāno kumāroti vuccatīti tato visesanatthaṁ
-------------------------------------------------
[page 424]
  Daharanti vuttaṁ. Evampi yo ādhāvitvā paridhāvitvā vicaraṇako
  taruṇadārako sopi daharoti vuccatīti tato nivattanatthaṁ
  uttānaseyyakanti vuttaṁ. Catūhipi padehi karuṇāyitabbataṁyeva dasseti.
  Āvajjatīti karoti.
      Yathā panassa hetupaccayapariyesanāpatti hoti taṁ dassetuṁ
  sotiādi vuttaṁ. Tattha byatirekamukhena attho sādhito sammadeva
  sādhito hotīti ahetukabhāvaṁ tāva paṭikkhipanto na tāvidaṁ nāmarūpaṁ
  ahetukanti vatvā tattha kāraṇamāha sabbatthātiādinā.
  Hetumantarena sati sambhave sabbadhammānaṁ hetuabhāvo samānoti
  sabbasamānatā siyā tathā ca sati sotappadesādīsu bahiddhā ca
  cakkhuviññāṇādihetuabhāvoti sabbattha cakkhādīnaṁ uppattito pubbe
  paribhedato uddhaṁ ca hetuabhāvatoti sabbadā ca andhādīnaṁ arūpīnaṁ
  asaññīnañca hetuabhāvoti sabbesañca cakkhuviññāṇādīhi bhavitabbaṁ
  hetuabhāvā visesato tañca natthīti āha sabbattha sabbadā
  sabbesañca ekasadisabhāvāpattitoti. Nidassanamattañcetaṁ yadidaṁ
  cakkhuviññāṇādīnanti 1-. Yattakā loke visesā tehi sabbesaṁ
  sabbakālañca bhavitabbanti adhippāyo. Ādisaddena vā tesampi gahaṇaṁ
  tamevāti daṭṭhabbaṁ. Tasmā ahetukabhāve visiṭṭhatāya asambhavoevāti
  sabbattha ekasadisabhāvāpattito sabbadā ekasadisabhāvāpattito
  sabbesaṁ ekasadisabhāvāpattitoti paccekaṁ sambandho veditabbo.

  *  *  *  *  *  *
  Footnote: 1. Ma. cakkhuviññāṇādīsu hīti.
-------------------------------------------------
[page 425]
      Evaṁ ahetukabhāve paṭisiddhe visamahetuvādī vadeyya na idaṁ
  ahetukaṁ kiñcarahi sahetukaṁ kena pana hetunā sahetukanti. Issarādīnanti
  ādisaddena pakatipurisapajāpatikālādīnaṁ gahaṇaṁ veditabbaṁ. Taṁ
  paṭikkhipanto āha na issarādihetukantiādi. Na nāmarūpaṁ
  issarādihetukaṁ nāmarūpato aññassa anupalabbhamānattā issarapakatiādīnameva
  abhāvato. Yadi pana asato issarādito nāmarūpassa uppatti
  evaṁ sati sāeva sabbattha sabbadā sabbesaṁ ekasadisatā āpajjati.
  Atha nāmarūpamattameva issarādihetukaṁ nāmarūpañca ahutvā sambhavantaṁ
  hutvā ca vinassantaṁ dissatīti issarādīhipi tādisehi bhavitabbaṁ.
  Tathā ca tadapi sappaccayaṁ saṅkhatamevāti tassāpi paccayapariggaho
  kātabbo. Atha taṁ nuppajjati ahetukatā tassa āpannā.
  Tenāha ahetukabhāvāpattitoti.
      Apica na issarādihetukaṁ nāmarūpaṁ. Kiṁkāraṇaṁ. Kamena uppattito.
  Yadi hi evaṁ niccaṁ issarādisaññitaṁ kammakilesindriyārammaṇādinirapekkhakāraṇampi
  siyā sabbesaṁyeva ekajjhaṁ uppatti siyā.
  Yattakehi tato uppajjitabbaṁ. Kasmā. Kāraṇassa sannihitabhāvato.
  Yadi pana tassa icchāvasena tassa uppattiṁ parikappeyyuṁ
  tāsañca icchānaṁ ekajjhaṁ uppattiyaṁ ko vibandho. Atha aññampi
  kiñci kammakilesindriyārammaṇādiapekkhitabbaṁ atthīti ce. Tadeva
  hetu kāraṇaṁ kimaññena adiṭṭhasāmatthiyena parikappitena payojanaṁ.
-------------------------------------------------
[page 426]
  Diṭṭhaṁ hi kammādīnaṁ sāmatthiyaṁ tadaññapaccayasannidhānepi tadabhāve
  abhāvato. Yathā hi rūpālokamanasikārasannidhānepi cakkhuno abhāve
  cakkhuviññāṇassa abhāvaṁ bhāve ca bhāvaṁ disvā cakkhuno
  cakkhuviññāṇuppādanasamatthatā atthīti viññāyati. Yathā ca yvāyaṁ
  yamakānampi samānānaṁ janakajananīsukkasoṇitādibāhirapaccayasamabhāvepi
  sattānaṁ hīnappaṇītatādiviseso dissati so ca sasantāne tādisassa
  aññassa hetuno abhāvā kammakilesahetukoti tassa tattha samatthatā
  atthīti viññāyati na evamissarādikassa. Kāraṇassa hi
  bhāvābhāve phalassa bhāvābhāvehi kāraṇassa samatthatā viññāyeyya
  na ca sannihite tadakāraṇassa nāmarūpassa issarādivekallena katthaci
  anuppatti diṭṭhā tasmā akāraṇamissaro. Athāpi saggo evaṁ
  issarādihetuko vucceyya sopi saggappakāro sabbakālaṁ tato
  nibbatteyya. Na hi sannihitakāraṇassa phalassa anuppatti yuttā.
  Nicce ca sati aññanirapekkhakāraṇe saggassa ādiyeva na yutto
  yāva issarādikāraṇaṁ 1- tāva sabbassa atthibhāvappasaṅgato. Athāpi
  vadeyya aññepi yathārahaṁ paccayā hontiyeva issarādikampi tesaṁ
  sahakārikāraṇaṁ hotīti. Yadettha vattabbaṁ taṁ heṭṭhā vuttameva.
      Yadi paro vadeyya idha buddhipubbo bhāvānaṁ racanāviseso
  diṭṭho yathātaṁ ghaṭagehādīnaṁ. Atthi ca ajjhattikabāhirānaṁ
  sarīrapadumādīnaṁ racanāviseso tasmā tenāpi buddhipubbena bhavitabbaṁ.

  *  *  *  *  *  *
  Footnote: 1. Ma. issarādikaṁ kāraṇaṁ.
-------------------------------------------------
[page 427]
  Yassa ca so buddhipubbo so issarādiko tasmā tena
  nāmarūpasaññitassa lokassa kāraṇena bhavitabbanti. Tayidaṁ asiddhaṁ racitā
  sarīrapadumādayoti tatthevuppannattā. Uppannassa hi sannivesavasena
  tathā tathā paṭṭhapanaṁ racanāti vuccati. Anekantiko cāyaṁ
  abuddhipubbassāpi diṭṭhattā. Diṭṭho hi nhāruādīnaṁ aggisaṁyogena
  racanāviseso tathā visussantānaṁ pubbacammādīnaṁ. Yadi
  panāyamissarādiko gavassagadrabhādīnaṁ karīsāvatte paṭimahutaṁ raceyya
  ummatto viya vikkhitto siyā. Kiñcāyaṁ lokaṁ sajjento attatthaṁ
  vā sajjeyya lokatthaṁ vā. Tattha ca yadi purimo makkho katakicco
  na siyā lokena sādhetabbassa atthibhāvato. Atha dutiyo
  kasmā lokassa ahitadukkhāvahaṁ pāpaṁ nirayādiṁ jarāmaraṇādiñca sajjati 1-
  atha tadubhayaṁ anāmasitvā kīḷatthaṁ sajjati 1-. Kīḷā ca nāma ratiatthā
  hoti. Vinā kīḷāya ratiṁ ajānantānaṁ ratiatthañca kīḷamārabhanto
  ratiyaṁ issaro anissaro siyā. Atha payojananirapekkho sabbakālaṁ
  sajjeyya 2- tassa cāyaṁ sajjanasamatthatā 3- ahetukā vā siyāsahetukā
  vā. Ahetukā ce sabbesaṁ siyā sahetukā. Ahetukā ce sabbesampi
  siyā. Atha sahetukā so cassa hetu parato vā sambhūto siyā
  attato vā. Tattha parato ce sambhūto yadassa so laddho
  tassāyaṁ veyyāvaccakarasadiso siyā. Atha attato taduppattito
  pubbe ayaṁ kīdiso loko cāti sabbamidaṁ ālunavisiṇaṁ ākulabyākulaṁ

  *  *  *  *  *  *
  Footnote: 1. Ma. sajati. 2. Ma. sajeyYu. 3. Ma. sajanasamatthatā.
-------------------------------------------------
[page 428]
  Goyūthena gatamaggasadisaṁ pheṇupiṇḍasamaṁ 1- avimaddakkhamaṁ asāraṁ.
  Tiṭṭhatu pasaṅgo yathādhikatameva vaṇṇayissāma. Tasmāti yasmā
  idaṁ nāmarūpaṁ na ahetukaṁ nāpi issarādivisamahetukaṁ tasmā. Teti
  hetupaccayā.
      Oḷārikattā supākaṭattā ca rūpassa paccayapariggaho sukaroti
  imassa tāva rūpakāyassātiādinā paṭhamaṁ tassa paccayapariggahavidhiṁ
  ārabhati. Tattha yathā nāmarūpassa paccayapariggaho
  ahetuvisamahetuvādanivattiyā hoti evaṁ nibbidāvirāgāvahabhāvena tattha
  abhiratinivattiyāpi icchitabboti taṁ gabbhaseyyakavasena dassento
  nibbattaṭṭhānassa sucibhāvapaṭisedhanamukhena asucibhāvaṁ vibhāvetuṁ ayaṁ
  kāyotiādimāha. Tattha uppalādīni asuciṭṭhāne nibbattānipi sayaṁ
  sucisammatānevāti taṁ dassanatthaṁ abbhantaraggahaṇaṁ. Tenāha bhagavā
           yathā saṅkāradhānasmiṁ ujjhitasmiṁ mahāpathe
           padumaṁ tattha jāyetha sucigandhaṁ manoramanti 2-.
      Nibbattatīti idaṁ mātukucchiyaṁ paṭisandhippavattīsu rūpakāyassa
  nibbattanaṁ sāmaññato 3- gahetvā vuttaṁ na paṭhamābhinibbattimattaṁ.
  Evañca katvā āhārassa upatthambhakapaccayatāvacanaṁ udarapaṭalassa
  pacchato karaṇādivacanaṁ duggandhajegucchapaṭikūlatāvacanañca samatthitaṁ hoti.
  Evamavaṭṭhite yadekaccehi piṭṭhito purato ca karaṇaṁ kiṁ siyā

  *  *  *  *  *  *
  Footnote: 1. Ma. gatamaggasadisapheṇapiṇḍasamaṁ. 2. khu. dha. 25/22. 3. Ma. nibbattanasāmaññato.
-------------------------------------------------
[page 429]
  Paṭisandhikāletiādi vuttaṁ taṁ pākaṭaṁ 1- hoti.
      [221] Nibbattakattāti iminā bījaṁ viya aṅkurassa avijjādayo
  rūpakāyassa asādhāraṇakāraṇatāya hetūti dasseti. Upatthambhakattāti
  iminā pana aṅkurassa paṭhavīsalilapārisiādayo viya āhāro
  sādhāraṇakāraṇatāya paccayoti dasseti. Pañca dhammā hetupaccayāti
  avijjādayo pañca dhammā yathārahaṁ hetu ca paccayo cāti attho.
  Bhavesu vijjamānadosapaṭicchādanapaṭṭhanādaḷhaggāhabhāvena saṅkhārabhavānaṁ
  hetubhūtā janakasahāyatāya bhavanikanti taṁsahajātāasannakāraṇattā
  abhisaṅkhārikā apassayabhūtā cāti dārakasasa mātā viya upanissayāti 2-
  vuttā. Yathā pitu janitasukke puttassa uppattīti pitā janako
  evaṁ kammaṁ sattassa uppādakattā janakaṁ vuttaṁ. Yathā dhātī jātassa
  dārakassa posanavasena sandhārikā evaṁ āhāro uppannassa
  kāyassāti sandhārako vutto. Kāmañcettha avijjādayo nāmakāyassāpi
  paccayo pakārantarena pana tassa pākaṭaṁ paccayapariggahavidhiṁ
  dassetuṁ cakkhuñca paṭiccātiādi vuttaṁ.
      Tattha cakkhuñcāti casaddo samuccayaṭṭho. Tena cakkhuviññāṇassa
  āvajjanādiajjhattaṁ sabbaṁ paccayajātaṁ saṅgaṇhāti. Rūpe
  cāti pana casaddena yathā bahulaṁ bāhirarūpaṁ cakkhuviññāṇassa
  ārammaṇapaccayo evaṁ aññampi bāhiraṁ paccayajātaṁ saṅgaṇhāti.
  Paṭiccāti paccayabhūtaṁ laddhāti attho. Tena cakkhussa

  *  *  *  *  *  *
  Footnote: 1. Ma. apākaṭaṁ. 2. Ma. mātā viya dārakassa upanissayā.
-------------------------------------------------
[page 430]
  Nissayapurejātaindriyavippayuttātthiavigatavasena rūpassa
  ārammaṇapurejātātthiavigatavasena itaresañca saṅgahitānaṁ
  anantarādisahajātādivasena paccayabhāvaṁ dasseti. Vacanabhede pana kāraṇaṁ
  heṭṭhā vuttameva. Ādisaddena ca phassādīnaṁ viya saha paccayehi
  sotaviññāṇādīnaṁ saṅgaho veditabbo tiṇṇaṁ saṅgati phassotiādipāṭhassa viya
  sotañca paṭiccātiādipāṭhassa saṅgahitattā. Evaṁ sammasanupagaṁ sabbaṁ nāmaṁ
  saha paccayena saṅgahitaṁ hoti. Tenāha nāmakāyassa paccayapariggahaṁ
  karotīti.
      Pavattiṁ disvāti etarahi pavattiṁ disvā. Evanti iminā
  na kevalaṁ sappaccayatāmattameva paccāmaṭṭhaṁ athakho yādisehi
  paccayehi etarahi pavattati tādisehi avijjādipaccayeheva atītepi
  pavattitthāti paccayasadisatāpi paccāmaṭṭhāti daṭṭhabbaṁ. Pubbantanti
  atītaṁ khandhappabandhakoṭṭhāsaṁ. Ārabbhāti uddissa. Ahosiṁ nukho
  na nukhoti 1- sassatākāraṁ adhiccasamuppattiākārañca nissāya atīte
  attano vijjamānataṁ avijjamānatañca kaṅkhati. Kinnukho ahosinti
  jātiliṅguppattiyo nissāya khattiyo nukho ahosiṁ brāhmaṇādīsu
  gahaṭṭhādīsu devādīsu aññataro nukhoti kaṅkhati. Kathaṁ nukhoti
  saṇṭhānākāraṁ nissāya dīgho nukho ahosiṁ rassaodātakāḷapamāṇika-
  appamāṇikādīnampi aññataroti kaṅkhati. Issaranimmānādiṁ nissāya
  kena nukho pakārena ahosinti nibbattākārato kaṅkhatīti ca vadanti.

  *  *  *  *  *  *
  Footnote: 1. Ma. na nukho ahosinti.
-------------------------------------------------
[page 431]
  Kiṁ hutvā kiṁ ahosinti jātiādīni 1- nissāya khattiyo hutvā nukho
  brāhmaṇo ahosiṁ .pe. Devo hutvā nukho manusso ahosinti
  attano aparāparuppattiṁ kaṅkhati. Sabbattheva ca addhānanti
  kālādhivacanaṁ. Bhavissāmi nukhoti sassatākāraṁ ucchedākārañca nissāya
  anāgate attano vijjamānataṁ avijjamānatañca kaṅkhati. Sesamettha
  vuttanayameva.
      Etarahi vā pana paccuppannaṁ addhānanti idāni vā
  paṭisandhimādiṁ katvā cutipariyantaṁ sabbampi vattamānakālaṁ. Ajjhattaṁ
  kathaṁkathī hotīti attano khandhesu vicikicchā hoti. Ahaṁ nukhosmīti
  attano atthibhāvaṁ kaṅkhati. Ayuttaṁ panetanti. Yuttaṁ ayuttanti
  kā ettha cintā. Ummattako viya hi bālaputhujjano. No
  nukhosmīti attano natthibhāvaṁ kaṅkhati. Kinnukhosmīti khattiyova samāno
  attano khattiyabhāvaṁ kaṅkhati. Eseva nayo sesesu. Kathaṁ nukhosmīti
  vuttanayameva. Kevalañcettha abbhantare jīvo nāma atthīti gahetvā
  tassa dīghādibhāvaṁ kaṅkhanto kathaṁ nukhosmīti kaṅkhatīti veditabbo.
  Paccuppannaṁ pana attano sarīrasaṇṭhānaṁ ajānanto nāma natthi.
  Kuto āgato so kuhiṁ gāmī bhavissatīti attabhāvassa
  āgatigatiṭṭhānaṁ kaṅkhati. Sā sabbāpi pahīyatīti sā yathāvuttā
  soḷasavidhāpi vicikicchā vikkhambhanavasena pahīyati.
      [222] Kusalādibhedato sabbappakārassāpi nāmassa sādhāraṇo

  *  *  *  *  *  *
  Footnote: 1. Ma. jātiādiṁ.
-------------------------------------------------
[page 432]
  Paccayoti tato pavattito manasikārādito kusalādibhedato
  sabbappakārassāpi nāmassa asādhāraṇo paccayoti ca yojetabbaṁ.
  Kusalādibhedatoti kusalākusalavipākakiriyabhedato. Tassāpi
  somanassasahagatādiaññatarabhedavasena sabbappakārassāpi. Yaṁ ekantato
  chadvārikaṁ tampi chadvāraggahaṇeneva gahitaṁ yathā chaḷārammaṇaṁ
  chaḷārammaṇaggahaṇenātipi vuttaṁ sabbappakārassāpīti. Tatoti cakkhurūpādito.
  Manasikārādikoti yonisomanasikārāyonisomanasikārādiko
  kammabhavaṅgādiko ca. Kāmañcettha dvārachakkayonisomanasikārādivasena
  nāmasseva sādhāraṇo ca asādhāraṇo ca paccayo vutto taṁ pana
  avisesavasena vuttaṁ. Visesato pana kammavipākanāmassa 1-
  kammasamuṭṭhānarūpānañca cittacetasikanāmassa 2- cittasamuṭṭhānarūpānañca
  sādhāraṇo paccayo yathāvuttasseva ca nāmassa rūpassa ca
  tadaññanāmarūpāpekkhāya asādhāraṇo paccayo. Tathā sabhāgo utusabhāgo
  ca āhāro taṁsamuṭṭhānarūpānaṁ sādhāraṇo paccayo tadaññāpekkhāya
  asādhāraṇoti rūpassāpi sādhāraṇo asādhāraṇo ca
  paccayo yathārahaṁ niddhāretabbo. Paccayapariggaho nāma
  anadhigatārahattena kātabboti tadapekkhāya yonisomanasikārasaddhammassavanādiko
  kusalassevāti vuttaṁ. Ādisaddena sappurisupassayassa 3- catunnampi vā
  sampatticakkānaṁ saṅgaho daṭṭhabbo. Viparīto akusalassāti vā
  vacanato yathā yonisomanasikārādiviparīto akusalasseva paccayo tathā

  *  *  *  *  *  *
  Footnote: 1. Ma. kammaṁ vipākanāmassa. 2. Ma. cittaṁ cetasikanāmassa.
  3. Ma. sappurisūpanissayassa.
-------------------------------------------------
[page 433]
  Yonisomanasikārādikusalasseva paccayo hotīti attho. Yassa vā
  kusalaṁ sambhavati akusalaṁ sambhavati kusalākusalāni vā tassāti
  atthasiddhametaṁ. Kammādikoti ādisaddena avijjādayo viya
  gatikālādayopi saṅgahitāti daṭṭhabbā. Bhavaṅgādikoti
  bhavaṅgasantīraṇaparittakiriyārahattādiko. Tattha bhavaṅgaṁ
  pañcadvāramanodvārāvajjanakiriyānaṁ santīraṇaṁ voṭṭhabbanassa parittakiriyā
  yathārahaṁ parittamahaggatakiriyānaṁ arahattaṁ āvajjanavajjānaṁ sabbakiriyānaṁ paccayoti
  veditabbaṁ.
      Kammanti cetanāva adhippetā. Sā ca kho kusalākusalā.
  Vuttañhetaṁ kusalākusalacetanā vipākānaṁ khandhānaṁ kaṭattā ca rūpānaṁ
  kammapaccayena paccayoti 1-. Na cittaṁ viya sasampayuttā. Cittaṁ
  cettha 2- sasampayuttaṁ adhippetaṁ hetu hetusampayuttakānaṁ dhammānaṁ
  taṁsamuṭṭhānānañca rūpānaṁ hetupaccayena paccayotiādivacanato 3-.
      Tatthāti tesu kammādīsu rūpajanakapaccayesu. Atītatoeva
  kammato phalaṁ uppajjati na vattamānatoti vuttaṁ kammaṁ atītameva
  kammasamuṭṭhānassa rūpassa paccayoti. Yadi hi paccuppannato kammato
  phalaṁ uppajjeyya āyūhanakkhaṇeeva phalena uppajjitabbaṁ bhaveyya
  na ca taṁ diṭṭhamicchitaṁ vā. Na hi loke kudācanaṁ kayiramānameva
  kammaṁ phalaṁ dentaṁ diṭṭhaṁ tathārūpo vā āgamo atthīti. Nanu ca

  *  *  *  *  *  *
  Footnote: 1. abhi. tika. paṭhamabhāga 40/9. 2. Ma. cittañhettha. 3. abhi. tika. 40/1.
-------------------------------------------------
[page 434]
  Idampi na diṭṭhaṁ yaṁ vinaṭṭhato hetuto phalaṁ uppajjamānaṁ tato 1-
  vā kukkuṭo vassantoti. Saccamadiṭṭhaṁ rūpadhammānaṁ pabandhavicchede.
  Idaṁ pana arūpappabandhopi 2- atthīti upamā na saṁsandati. Kammato
  hi atītatoeva kammassa kaṭattā upacitattā ca phalaṁ uppajjati.
  Vuttañhetaṁ kāmāvacarassa kusalassa kammassa kaṭattā upacitattā
  vipākaṁ cakkhuviññāṇaṁ uppannaṁ hotītiādi 3-. Yasmā
  anantarādipaccayalābhato uppādakkhaṇeeva cittassa balavatā tasmā taṁ
  uppajjamānameva rūpaṁ janetīti āha cittaṁ cittasamuṭṭhānassa
  uppajjamānanti. Rūpassa paccayo hotīti sambandho. Yasmā
  pana rūpassa ṭhitikkhaṇe balavatā pacchājātādipaccayalābhato tasmā
  vuttaṁ utuāhārā .pe. Hontīti. Bāhiraṁ utuṁ āhārañca
  paccayaṁ labhitvā attano ṭhitikkhaṇe utuāhārā rūpaṁ janentīti
  attho. Evanti sādhāraṇāsādhāraṇavasenātiādinā
  vuttappakārena.
      Saṅkhārānanti saṅkhatasaṅkhārānaṁ. Bhaṅganti maraṇaṁ. Jarāmaraṇaṁ
  nāma jātiyā satītiādi phaladassanānupubbiyā hetudassanakkamena
  nāmarūpassa paccayapariggaho sukaroti katvā dassito. Tattha bhave
  satīti kammabhave sati.
      [223] Pubbe vitthāretvā dassitānulomapaṭiccasamuppādavasenāti

  *  *  *  *  *  *
  Footnote: 1. Ma. mato. 2. Ma. arūpaṁ pabandhopi. 3. abhi. saṁ. 34/128.
-------------------------------------------------
[page 435]
  Pariyosānato paṭṭhāya paṭilomanayena ādipāpanavasena
  vitthāretvā dassitānulomapaṭiccasamuppādanavasena. Asati jātiyā
  natthi jarāmaraṇantiādinā hi paṭilomavasena dassite paccayākāre
  yassa abhāvā yassa abhāvo so tassa paccayoti byatirekavasena 1-
  anvayato ca nāmarūpassa paccayapariggaho sukaroti. Purimakammabhavasmiṁ
  mohotiādi vuttatthameva. Kammasahāyattā kilesavaṭṭaṁ kammavaṭṭe
  pakkhipitvā vuttaṁ kammavaṭṭavipākavaṭṭavasenāti.
      Diṭṭhadhammo vuccati paccakkhabhūto paccuppanno attabhāvo
  tattha veditabbaphalaṁ kammaṁ diṭṭhadhammavedanīyaṁ. Paccuppannabhavato
  anantaraṁ veditabbaphalaṁ kammaṁ upapajjavedanīyaṁ. Aparāpariyāyeti
  diṭṭhadhammānantarānāgatato aññasmiṁ attabhāvapariyāye
  attabhāvaparivaṭṭe 2-. Ahosikammanti ahosieva kammaṁ na tassa vipāko
  ahosi atthi bhavissati vāti evaṁ vattabbakammaṁ. Kammapaṭipakkhehi 3-
  anabhibhūtatāya paccayavisesena paṭiladdhavisesatāya ca balabhāvaṁ pattā
  tādisassa puññābhisaṅkhārassa 4- vasena sātisayā hutvā pavattā
  paṭhamajavanacetanā tasmiṁyeva attabhāve phaladāyinī diṭṭhadhammavedanīyā
  nāma. Sā hi vuttākārena balavati javanasantāne guṇavisesayuttesu
  upakārāpakāravasappavattiyā āsevanālābhena appavipākatāya ca
  paṭhamajavanacetanā itaradvayaṁ viya pavattasantānānuparamāpekkhaṁ
  okāsalābhāpekkhañca kammaṁ na hotīti idheva pupphamattaṁ viya

  *  *  *  *  *  *
  Footnote: 1. Ma. byatirekato. 2. Ma. attabhāvaparivatte.
  3. Ma. paṭipakkhehi. 4. Ma. pubbābhisaṅkhārassa.
-------------------------------------------------
[page 436]
  Pavattivippākamattaṁ phalaṁ dasseti 1-. Tathā asakkontanti kammassa
  vipākadānaṁ nāma upadhippayogādipaccayantarasamavāyeneva hotīti
  tadabhāvato tasmiṁyeva attabhāve vipākaṁ dātuṁ asakkontaṁ.
  Atthasādhikāti dānādipāṇātipātādiatthassa nipphādikā. Kā pana
  sāti āha sattamajavanacetanāti. Sā hi sanniṭṭhāpakacetanā
  vuttanayena paṭiladdhavisesā purimajavanacetanāhi laddhāsevanā ca samānā
  anantarattabhāve vipākadāyinī upapajjavedanīyakammaṁ nāma. Sati
  saṅkhārappavattiyāti 2- iminā asati saṅkhārappavattiyaṁ 3- ahosikammapakkhe
  tiṭṭhati vipaccanokāsassa abhāvatoti dīpeti.
      [224] Yaṁ garukanti yaṁ akusalaṁ mahāsāvajjaṁ kusalaṁ mahānubhāvaṁ
  kammaṁ. Yaṁ bahulanti yaṁ bahulaṁ abhiṇhaso kataṁ samāsevitaṁ.
  Maraṇakāle anussaritanti paribyattabhāvena maraṇassa āsannakāle
  anussaritaṁ. Āsannakāle kate vattabbameva natthīti hi vuttaṁ.
  Punappunaṁ laddhāsevananti iminā yaṁ bahulanti vuttakammato viseseti.
  Tathā diṭṭhadhammavedanīyaṁ nivatteti paṭisandhiākaḍḍhanānujānanato.
  Paṭisandhijanakavasena hi garukādikammacatukkaṁ vuttaṁ. Tattha garukaṁ
  sabbapaṭhamaṁ vipaccati. Tathāhi taṁ garukanti vuttaṁ. Garuke asati
  bahulīkataṁ tasmiṁ asati āsannaṁ tasmimpi asati kaṭattā vāpanāti
  vuttaṁ purimajātīsu katakammaṁ vipaccati. Bahulāsannapubbakatesu ca
  balābalaṁ jānitabbaṁ. Pāpato pāpantaraṁ kalyāṇañca kalyāṇato ca

  *  *  *  *  *  *
  Footnote: 1. Ma. deti. 2. Ma. saṁsārappavattiyāti. 3. Ma. saṁsārappavattiyaṁ.
-------------------------------------------------
[page 437]
  Kalyāṇantaraṁ pāpañca bahulīkatato ca mahato ca pubbakatādi appañca.
  Bahulānussaraṇena vippaṭisārādijananato paṭipakkhassa aparipuṇṇatāya
  āraddhavipākassa kammassa kammasesassa vā aparāpariyavedanīyassa 1-
  aparikkhīṇatāya santatiyā pariṇāmavisesatoti tehi tehi
  kāraṇehi āhitaphalaṁ paṭhamaṁ vipaccati. Mahānāradakassapajātake
  videharañño senāpati alāto bījako dāso rājakaññā rucā ca
  ettha nidassanaṁ. Tathāhi vuttaṁ bhagavatā tatrānanda yvāyaṁ
  puggalo idha pāṇātipātī .pe. Micchādiṭṭhi kāyassa bhedā
  parammaraṇā apāyaṁ duggatiṁ vinipātaṁ nirayaṁ upapajjati. Pubbe
  vāssa taṁ kataṁ hoti pāpakammaṁ dukkhavedanīyaṁ pacchā vāssa taṁ
  kataṁ hoti pāpakammaṁ dukkhavedanīyaṁ maraṇakāle vāssa hoti
  micchādiṭṭhi samattā samādinnā tena so kāyassa bhedā parammaraṇā
  apāyaṁ duggatiṁ vinipātaṁ nirayaṁ upapajjati yañca kho so idha
  pāṇātipātī hoti .pe. Micchādiṭṭhi hoti tassa diṭṭheva 2-
  dhamme vipākaṁ paṭisaṁvedeti upapajje vā 3- apare vā pariyāye.
  Tatrānanda yvāyaṁ puggalo idha pāṇātipātī .pe. Micchādiṭṭhi
  kāyassa bhedā parammaraṇā sugatiṁ saggaṁ lokaṁ upapajjati pubbe
  vāssa taṁ kataṁ hoti kalyāṇakammaṁ sukhavedanīyaṁ pacchā vāssa taṁ
  kataṁ hoti kalyāṇakammaṁ sukhavedanīyaṁ maraṇakāle vāssa hoti
  sammādiṭṭhi samattā samādinnā tena so kāyassa bhedā

  *  *  *  *  *  *
  Footnote: 1. Ma. aparāpariyāye vedanīyassa. 2. Ma. diṭṭhe vā. evamuparipi. 3. Ma. upapajja vā.
  evamuparipi.
-------------------------------------------------
[page 438]
  Parammaraṇā sugatiṁ saggaṁ lokaṁ upapajjati yañca kho so idha
  pāṇātipātī hoti .pe. Micchādiṭṭhi hoti tassa diṭṭheva
  dhamme vipākaṁ paṭisaṁvedeti upapajje vā apare vā pariyāye.
  Tatrānanda yvāyaṁ puggalo idha pāṇātipātā paṭivirato .pe.
  Sammādiṭṭhi kāyassa bhedā parammaraṇā sugatiṁ saggaṁ lokaṁ
  upapajjati pubbe vāssa taṁ kataṁ hoti kalyāṇakammaṁ sukhavedanīyaṁ
  pacchā vāssa taṁ kataṁ hoti kalyāṇakammaṁ sukhavedanīyaṁ maraṇakāle
  vāssa hoti sammādiṭṭhi samattā samādinnā tena so kāyassa
  bhedā parammaraṇā sugatiṁ saggaṁ lokaṁ upapajjati yañca kho so
  idha pāṇātipātā paṭivirato .pe. Sammādiṭṭhi tassa diṭṭheva
  dhamme vipākaṁ paṭisaṁvedeti upapajje vā apare vā pariyāye
  tatrānanda yvāyaṁ puggalo idha pāṇātipātā paṭivirato .pe.
  Sammādiṭṭhi kāyassa bhedā parammaraṇā apāyaṁ duggatiṁ vinipātaṁ
  nirayaṁ upapajjati pubbe vāssa taṁ kataṁ hoti pāpakammaṁ
  dukkhavedanīyaṁ pacchā vāssa taṁ kataṁ hoti pāpakammaṁ dukkhavedanīyaṁ
  maraṇakāle vāssa hoti micchādiṭṭhi samattā samādinnā tena so
  kāyassa bhedā parammaraṇā apāyaṁ .pe. Nirayaṁ upapajjati yañca
  kho so idha pāṇātipātā paṭivirato .pe. Sammādiṭṭhi [1]- tassa diṭṭheva
  dhamme vipākaṁ paṭisaṁvedeti upapajje vā apare vā pariyāyeti 2-.

  *  *  *  *  *  *
  Footnote: 1. Ma. hoti. 2. Ma. u. 14/397.
-------------------------------------------------
[page 439]
  Kiṁ bahunā yantaṁ tathāgatassa mahākammavibhaṅgañāṇaṁ tassevāyaṁ
  visayo yadidaṁ tassa tassa kammassa tena tena kāraṇena
  pubbāparavipākatāsāmatthiyaṁ.
      Paṭisandhidānādivasena vipākasantānassa nibbattakaṁ janakaṁ.
  [1]- Sukhadukkhasantānassa nāmarūpappabandhassa vā ciratarappavattiyā
  hetubhūtaṁ upatthambhakaṁ. Tenāha sukhadukkhaṁ upatthambheti addhānaṁ
  pavattetīti. Upapīḷakaṁ sukhadukkhappabandhe pavattamāne saṇikaṁ saṇikaṁ
  taṁ hāpeti. Tenāha sukhadukkhaṁ pīḷeti bādhati addhānaṁ pavattituṁ
  na detīti. Ghāṭetvāti upacchinditvā. Kammassa upacchindanaṁ
  nāma tassa vipākassa paṭibāhanamevāti 2- āha tassa vipākaṁ
  paṭibāhitvāti. Tañca attano vipākuppattiyā okāsakaraṇanti vuttaṁ
  attano vipākassa okāsaṁ karotīti. Vipaccanāya katokāsaṁ kammaṁ
  vipakkameva nāma hotīti āha evaṁ pana kammena kate okāse taṁ
  vipākaṁ uppannaṁ nāma vuccatīti. Upapīḷakaṁ aññassa vipākaṁ
  upacchindati na sayaṁ attano vipākaṁ deti. Upaghātakaṁ pana dubbalakammaṁ
  upacchinditvā attano vipākaṁ uppādetīti ayametesaṁ viseso.
  Bahvābādhatādipaccayupanipātena vipākassa bādhakaṁ upapīḷakaṁ tathā
  vipākasseva upacchedakaṁ upaghātakaṁ. Kammaṁ upaghātetvā attano
  vipākassa okāsakaraṇena vipaccane sati janakameva siyā.
  Janakādibhāvo nāma vipākaṁ pati icchitabbo na kammaṁ patīti vipākasseva

  *  *  *  *  *  *
  Footnote: 1. Ma. etthantare tenāha taṁ paṭisandhiyampi pavattepi rūpārūpavipākakkhandhe janetīti.
  2. Ma. vipākapaṭibāhanamevāti.
-------------------------------------------------
[page 440]
  Upaghātakatā yuttā viya dissati vīmaṁsitabbaṁ.
      [225] Kammantaranti kammaviseso kammānaṁ balābalabhedo.
  Vipākantaranti vipākaviseso tassa hīnappaṇītatādibhedo. Aparo
  nayo. Yasmiṁ kamme kate paṭisandhiyaṁ pavatte ca vipākakaṭattārūpānaṁ
  uppatti hoti taṁ janakaṁ. Yasmiṁ pana kate aññena
  janitassa iṭṭhassa vā aniṭṭhassa vā phalassa vibādhakavicchedakapaccayānuppattiyā
  upabrūhanapaccayuppattiyā ca janakānubhāvānurūpaṁ
  pariposaciratarappabandhā honti taṁ upatthambhakaṁ. Janakena nibbattitaṁ
  kusalaphalaṁ vā akusalaphalaṁ vā yena paccanīkabhūtena
  rogadhātusamatādinimittatāya bādhiyati taṁ upapīḷakaṁ. Yena pana kammunā
  janakasāmatthiyavasena ciratarappabandhārahampi samānaṁ phalaṁ
  vicchedakapaccayuppattiyā upahaññati vicchijjati taṁ upaghātakaṁ. Tattha keci
  dutiyassa kusalabhāvaṁ itthannāmagatassa appābādhadīghāyukatāsaṁvattanavasena
  pacchimānaṁ dvinnaṁ akusalabhāvaṁ bahvābādhāppāyukatāsaṁvattanavasena
  vaṇṇenti. Devadattādīnaṁ pana nāgādīnaṁ ito anupādinnena
  yāpanakapetānañca narakādīsu akusalavipākupatthambhanupapīḷanupaghātakāni
  na na santīti catunnampi akusalabhāvo 1- na virujjhati. Buddhāveṇikatāya
  asādhāraṇasseva ñāṇassa gocarabhāvato kammantarādi asādhāraṇaṁ
  sāvakehīti vuttaṁ. Ekadesato jānitabbaṁ anavasesato jānituṁ na
  sakkā avisayattā. Sabbena sabbaṁ ajānane paccayapariggaho na

  *  *  *  *  *  *
  Footnote: 1. Ma. akusalākusalabhāvo.
-------------------------------------------------
[page 441]
  Paripūratīti.
      Yathāvuttakammaṁ vattamānavipākappabandhanimittameva adhippetanti.
  Kammekadesatāya dvādasavidhaṁ kammaṁ kammavaṭṭe pakkhipitvāti vuttaṁ.
  Kilesavaṭṭampi kammasahāyatāya kammavaṭṭapakkhikameva katvā āha
  kammavaṭṭavipākavaṭṭavasenāti. Yādisato paccayato paccuppanne
  addhāne nāmarūpassa pavatti tādisatoeva itarasmimpi addhadvayeti
  yathā atītānāgate nayaṁ neti taṁ dassento idantiādimāha.
  Tattha anāgatepi kammavaṭṭavipākavaṭṭavasenevāti ettha vuttaṁ evasaddaṁ
  etarahi atītepīti etthāpi ānetvā vattabbaṁ addhattayepi
  kiriyākiriyāphalamattādassanaparattā codanāya. Iti kammañcevātiādi
  vuttassevatthassa nigamanavasena vuttaṁ. Aparāparaṁ vaṭṭanaṭṭhena
  vaṭṭaṁ. Tathā pavattanaṁ pavattaṁ. Hetuphalabhāvena sambandhovāti 1-
  santati pabandho. Karaṇaṭṭhena paccayehi kariyatīti vā kiriyā.
  Kammāti kammato. Sambhavati etasmāti sambhavo kammaṁ sambhavo
  etassāti kammasambhavo vipāko.
      [226] Kāraṇasāmaggiyaṁ dānādīhi sādhitakiriyāya vattamānāya
  kāraṇamatte kattuvohāroti āha neva kāraṇato uddhaṁ kārakaṁ
  passatīti. Karotīti hi kārakaṁ. Vipākapaṭisaṁvedakaṁ na passatīti
  sambandho. Kāmaṁ bālāpi kārako paṭisaṁvedakoti vadantā atthato
  paññattimattameva vadanti te pana viparītābhinivesavasenāpi vadantīti

  *  *  *  *  *  *
  Footnote: 1. Ma. sambandhatīti.
-------------------------------------------------
[page 442]
  Taṁ appamāṇanti āha samaññāmattena paṇḍitā voharantīti.
      Evetanti evaṁvidhaṁ etaṁ dassanaṁ sammādassanaṁ aviparītadassananti
  attho. Bījarukkhādikānaṁ vāti yathā bījato rukkho rukkhato
  puna bījanti anādikālikattā bījarukkhasantānassa pubbā koṭi 1- natthi
  evaṁ kammapaccayā vipāko vipākapaccayā kammanti anādikālikattā
  kammavipākasantānassa pubbā koṭi na paññāyati. Ādisaddena
  kukkuṭiyā aṇḍaṁ aṇḍato kukkuṭī punapi kukkuṭiyā aṇḍanti
  evamādiṁ saṅgaṇhāti. Anāgatepi saṁsāreti yathā atīte evaṁ
  anāgatepi addhāne khandhānañca paṭipāṭītiādinā vutte saṁsāre sati
  kammavipākānaṁ appavattaṁ na dissati kammavipākānaṁ appavatti na
  dissati pavattatievāti attho. Etamatthanti kammassa kārako
  natthītiādinā vuttamatthaṁ. Asayaṁvasīti na sayaṁvasino micchābhinivesaparavasāti
  attho. Aññamaññaṁ virodhitāti itarītaravirodhitā.
  Diṭṭhiyo diṭṭhiyā vā aññamaññena virodhitā viruddhā.
  Gambhīrañāṇagocaratāya gambhīraṁ. Tathā nipuṇaṁ. Sattasuññatāya
  aññamaññasabhāgasuññatāya 2- ca suññaṁ. Paccayanti nāmarūpassa paccayaṁ.
  Tappaccayapaṭivedheneva ca sabbaṁ paṭividdhaṁ hotīti. Kammaṁ natthi
  vipākamhīti ādīsu yaṁ vattabbaṁ taṁ heṭṭhā vuttameva. Paccayasuññaṁ
  phalanti yathāvuttamatthaṁ upamāya vibhāvetuṁ yathā na suriyetiādi
  vuttaṁ. Tesanti suriyādīnaṁ. Soti aggi. Sambhārehīti

  *  *  *  *  *  *
  Footnote: 1. Ma. pubbakoṭi. evamuparipi. 2. Ma. aññamaññasabhāvasuññatāYu.
-------------------------------------------------
[page 443]
  Ātapādīhi kāraṇehi. Yadi ca hetu ca phalañca aññamaññarahitaṁ
  kathaṁ hetuto phalaṁ nibbattatīti āha kammañca kho upādāyāti.
  Na kevalaṁ kammaphalameva suññaṁ katturahitaṁ sabbampi dhammajātaṁ
  kārakarahitanti dassetuṁ na hettha devoti gāthā vuttā.
  Hetusambhārapaccayāti hetusamuhanimittaṁ hetupaccayanimittaṁ vā
      [227] Cutipaṭisandhivasena viditā hontīti kammavaṭṭavipākavaṭṭavasena
  paccayapariggahassa katattā cutipaṭisandhivasena viditā
  hontīti vadanti. Vuttanayena pana sappaccayanāmarūpassa dassanena
  tīsu addhāsu pahīnavicikicchassa addhattayapariyāpannā dhammā
  atītapaccuppannabhavesu paccuppannāgatabhavesu ca 1- cutipaṭisandhivasena viditā
  honti na anupadadhammavasena tathā pariggahassa akatattā.
  Sāssa hoti ñātapariññāti yāya nāmarūpapariggahaṁ tassa ca
  paccayapariggahaṁ karoti sā assa yogino idaṁ nāmaṁ ettakaṁ
  nāmantiādinā tassa ayaṁ paccayo ettako paccayotiādinā ca
  paricchedavasena ñātavatī paññāti katvā ñātapariññā.
      Idāni yenākārena addhattayapariyāpannā dhammā
  cutipaṭisandhivasena viditā honti taṁ dassetuṁ so evaṁ pajānātītiādi
  vuttaṁ. Tena dhammānaṁ bhavantarasaṅkamo nāma na kadācipi atthi
  tattha tattheva nirujjhanatoti dasseti. Sajjhāyamantodakapānamukha-
  maṇḍanadīpasikhūpamāhi tameva dhammānaṁ saṅkamābhāvaṁ vibhāvetuṁ apica

  *  *  *  *  *  *
  Footnote: 1. Ma. atītapaccuppannānāgatabhavesu ca.
-------------------------------------------------
[page 444]
  Khotiādimāha.
      [228] Manodhātuanantaranti kiriyamanodhātuyā anantaraṁ
  labbhamānaṁ cakkhuviññāṇaṁ. Na ceva āgatanti kiriyamanodhātuto na
  ceva āgataṁ kiriyamanodhātuyā cakkhuviññāṇassa abhāvato. Nāpi
  na nibbattaṁ anantaranti kiriyamanodhātuyā 1- anāgacchantampi
  paccayasāmaggīlābhena tato anantaraṁ nāpi na nibbattaṁ nibbattameva
  hoti. Yathāyaṁ pavattiyaṁ cittappavatti tatheva paṭisandhimhi vattate
  cittasantati. Cuticittato anāgacchantampi paṭisandhicittaṁ tato anantaraṁ
  nāpi na nibbattati paccayasāmaggīvasena nibbattatevāti attho.
  Santatiggahaṇena cettha kutoci āgamābhāvameva vibhāveti.
  Hetuphalabhāvena hi sambandhavāti 2- dhammappavatti santatīti. Tenāha purimaṁ
  bhijjati cittanti ādi. Purimanti cuticittaṁ. Bhijjatīti nirujjhati.
  Pacchimanti paṭisandhicittaṁ. Tatoti cuticittato anantarameva jāyati.
  Yattha hi cuticittato dūrepi kālantarepi uppajjamānaṁ paṭisandhicattaṁ
  anantarameva jāyatīti vuccati. Tasmā tesaṁ antarikā natthi tesaṁ
  cutipaṭisandhicittānaṁ byavadhāyakaṁ kiñci natthi. Vīci tesaṁ na vijjatīti
  tasseva vevacanaṁ. Itoti cuticittato anantaraṁ na ca gacchati
  kiñci cittaṁ. Tañhi sasampayuttadhammaṁ tattheva nirujjhati.
  Paṭisandhi cāti paṭisandhiviññāṇañca aññameva yathāpaccayaṁ jāyati
  nibbattatīti punapi saṅkamābhāvameva vibhāvento

  *  *  *  *  *  *
  Footnote: 1. Ma. kiriyamanodhātuto. 2. Ma. sambandhatāti.
-------------------------------------------------
[page 445]
  Sappaccayanāmarūpadassanaṁ nigameti.
      Nāmarūpaggahaṇena tassa ca paccayadhammaggahaṇena aggahitassa
  tebhūmikadhammassa abhāvato viditasabbadhammassāti vuttaṁ. Na cettha
  lokuttaradhammā adhigatā. Thāmagataṁ hoti anekākāravokārapaccaya-
  pariggahavidhino anuṭṭhitattā. Suṭṭhutaraṁ pahīyati tiyaddhagatadhammappavattiyā
  vigatasammohattā. Sāevāti soḷasavidhā kaṅkhāeva.
  Yasmā ettha buddho dhammo saṅgho sikkhāti ca kaṅkhāya gocarabhūtā
  lokiyā dhammā adhippetā. Na hi lokuttaradhamme ārabbha kilesā
  pavattituṁ sakkonti. Pubbantoti atītā khandhāyatanadhātuyo.
  Aparantoti anāgatā. Pubbantāparantoti tadubhayaṁ. Addhāpaccuppannaṁ
  vā tadubhayabhāgayuttattā. Evaṁ buddhādiggahaṇena
  paṭiccasamuppannadhammaggahaṇena ca gahito aṭṭhamo kaṅkhāvisayo
  nāmarūpamattaṁ idappaccayatāgahaṇena pana tassa paccayo gahito tasmā
  soḷasavatthukāya kaṅkhāya pahīnāya aṭṭhavatthukā kaṅkhā appatiṭṭhāva
  hotīti āha na kevalañca .pe. Pahīyatiyevāti. Diṭṭhekaṭṭhattā
  vicikicchāya yathā diṭṭhi samucchijjamānā vicikicchāya saddhiṁyeva
  samucchijjati evaṁ vicikicchā vikkhambhiyamānā diṭṭhiyā saddhiṁyeva
  vikkhambhiyatīti āha dvāsaṭṭhī diṭṭhigatāni vikkhambhantīti.
  Attābhinivesupanissayā hi ahosiṁ nu kho ahanti ādinayappavattā
  soḷasavatthukā kaṅkhā. Sāeva ca pubbantādivatthukabhāvena vuttā.
-------------------------------------------------
[page 446]
  Attābhinivesavatthukāni ca dvāsaṭṭhī diṭṭhigatāni buddhādivatthukā ca
  kaṅkhā tadekaṭṭhāti.
      Dhariyanti attano paccayehīti dhammā. Tiṭṭhati ettha
  tadāyattavuttitāya phalanti ṭhiti dhammānaṁ ṭhiti dhammaṭṭhiti paccayadhammo.
  Athavā dhammoti kāraṇaṁ dhammapaṭisambhidātiādīsu viya. Dhammassa
  ṭhiti sabhāvo dhammato ca añño sabhāvo natthīti paccayadhammānaṁ
  paccayabhāvo dhammaṭṭhiti dhammaṭṭhitiyaṁ ñāṇaṁ dhammaṭṭhitiñāṇaṁ.
  Saṅkhārānaṁ yaṁ yaṁ bhūtaṁ aniccatādi yathābhūtaṁ tattha ñāṇanti
  yathābhūtañāṇaṁ. Sammā passatīti sammādassanaṁ. Avijjāpaccayāti
  avijjā hetuādivasena saṅkhārānaṁ yathārahaṁ paccayo. Tatoeva
  saṅkhārā paccayasamuppannā. Ubhopeteti yasmā avijjāpi
  āsavādivasena paccayasambhūtāva tasmā avijjā saṅkhārāti ubhayepi
  ete dhammā paccayasamuppannā.
      [229] Itīti evaṁ. Paccayapariggahe paññāti paccayānaṁ
  paricchijja gahaṇavasena pavattā paññā. Vuttanayena dhammaṭṭhitiñāṇaṁ.
  Nimittanti saṅkhāre nimittaṁ 1- atthato pañcakkhandhā.
  Te hi ghanasaññāpavattiyā vatthubhāvato nimittaṁ saviggahabhāvena
  upaṭṭhānato vā. Yasmā aniccatā nāma saṅkhārānaṁ aviparītākāro.
  Tattha niccatāya lesassāpi abhāvato aniccato passanto yathābhūtaṁ
  jānāti. Tañca ñāṇaṁ aviparītaggahaṇatāya sammādassanaṁ.

  *  *  *  *  *  *
  Footnote: 1. Ma. saṅkhāranimittaṁ.
-------------------------------------------------
[page 447]
  Taṁsamaṅginā ca paccuppannesu viya atītānāgatesupi nayaṁ nentena
  te suparividitā honti. Aniccatā ca nāma uppattimato uppādova 1-
  paccayavasenāti aniccatā sijjhamānā saṅkhārānaṁ sappaccayataṁ
  sādhentī yathāvuttakaṅkhappahānāya saṁvattatīti imamatthaṁ dassento
  aniccato .pe. Pahīyatīti āha. Tattha tadanvayenāti paccakkhato
  diṭṭhassa anugamanena. Etthāti yathādiṭṭhesu dhammesu. Dukkhato
  manasikarontotiādīsupi eseva nayo. Pavattanti upādinnakkhandhappavattaṁ.
  Taṁ hi kilesābhisaṅkhārehi pavattitattā sātisayaṁ dukkhabhāvena
  upaṭṭhāti. Pavattanti ṭhānanisajjādivasena dukkhadukkhatādivasena ca
  saṅkhārappavattanti apare. Nimittaṁ pavattanti ca vutte
  ajjhattabahiddhāsantānasaññite sabbasmiṁ sappaccaye nāmarūpe
  yāthāvato pavattā ekāva paññā pariyāyavasena yathābhūtañāṇantipi
  sammādassanantipi tattha kaṅkhāvikkhambhanena kaṅkhāvitaraṇātipi vuccati.
  Yathā rukkho pādapo tarūti imamatthaṁ dassento āha yañca
  yathābhūtañāṇantiādi.
      Paramatthato sāsane assāso nāma ariyaphalaṁ. Patiṭṭhā
  nāma ariyamaggo. Ayaṁ pana anadhigatamaggaphalopi tadadhigamupāyapaṭipattiyaṁ
  ṭhitattā laddhassāso viya laddhappatiṭṭho viya ca hotīti
  vuttaṁ laddhassāso laddhappatiṭṭhoti. Aparihīnakaṅkhāvitaraṇavisuddhiko
  vipassako lokiyāhi sīlasamādhipaññāsampadāhi samannāgatattā uttariṁ

  *  *  *  *  *  *
  Footnote: 1. Ma. uppādo ca.
-------------------------------------------------
[page 448]
  Appaṭivijjhanto sugatiparāyanova hotīti vuttaṁ niyatagatikoti.
  Tatoeva cūḷasotāpanno nāma hoti. Sotāpanno hi
  khīṇāpāyaduggativinipātoti. Athavā laddhassāso diṭṭhivisuddhisamadhigamena.
  Nāmarūpaparicchedena hi khandhādike sabhāvato sarasato 1- sallakkhetvā
  sāsane dhammupasaṁhitapāmujjapaṭilābhena laddhassāso hoti.
  Laddhappatiṭṭho kaṅkhāvitaraṇavisuddhisamadhigamena. Sappaccayanāmarūpadassanena
  hi parimadditadiṭṭhikaṇṭako viniddhatāhetuvisamahetuvādo yathāsakaṁ
  paccayeheva dhammamattaṁ jānitvā sāsane patiṭṭhitasaddho laddhappatiṭṭho
  nāma hoti. Nāmarūpavavaṭṭhānena dukkhasaccaṁ dhammaṭṭhitiñāṇena
  samudayasaccaṁ tasseva parabhāgena aniccato manasikārādividhinā
  maggasaccañca abhiññāya pavattiyā dukkhabhāvaṁ disvā appavatte nirodhe
  ekaṁseneva ninnajjhāsayatāya lokiyeneva ñāṇena catunnaṁ
  ariyasaccānaṁ adhigatattā apāyesu abhabbuppattiko sotāpannabhūmiyaṁ
  bhabbuppattiko ca hotīti vuttaṁ niyatagatikoti. Tenāha
  cūḷasotāpanno nāma hotīti.
      Tasmāti yasmā evaṁ mahānisaṁsametaṁ yathābhūtañāṇaṁ tasmā.
  Sadāti sabbakālaṁ rattiṁ ceva divā ca. Sabbasoti
  nibbattakahetuādipariggaṇhanavasena sabbappakārena.
             Kaṅkhāvitaraṇavisuddhiniddesavaṇṇanā niṭṭhitā.
                 -----------------------

  *  *  *  *  *  *
  Footnote: 1. Ma. sabhāvasarasato.
-------------------------------------------------
[page 449]
              Maggāmaggañāṇadassanavisuddhiniddesa vaṇṇanā
      [230] Evaṁ maggañca amaggañca ñatvā ṭhitaṁ ñāṇanti
  ayaṁ upakkilesavinimuttā vīthipaṭipannā vipassanāpaññā ariyamaggassa
  pubbabhāgamaggo ayaṁ obhāsādibhedo dasavidho upakkileso na
  maggoti evaṁ maggañca amaggañca yāthāvato vavaṭṭhapetvā ṭhitaṁ
  ñāṇaṁ.
      Atītādivasena anekabhedabhinne dhamme kalāpato saṅkhipitvā
  sammasanaṁ kalāpasammasanaṁ. Ayaṁ kira jamabūdīpavāsīnaṁ abhilāpo.
  Yaṁkiñci rūpantiādinā nayena [1]- dhammānaṁ vipassanā nayavipassanā.
  Ayaṁ kira tāmbapaṇṇidīpavāsīnaṁ abhilāpo. Tenevāha
  kalāpasammasanasaṅkhātāya nayavipassanāyāti. Tāvasaddo kamaṭṭho. Tena
  sammasanappakārānaṁ bahubhedataṁ dīpeti. Bahubhāvato hi tesaṁ paṭhamaṁ
  nayavipassanāya yogārambhaṁ anusāsati nayavipassanāya tāva yogo
  karaṇīyoti. Kasmāti codanāvacanaṁ 2-. Tassāyaṁ adhippāyo yadi
  maggāmaggañāṇadassanavisuddhi sampādetabbā atha kasmā
  nayavipassanāya ādito yogo kātabboti vuttanti. Itaro tassāyaṁ
  adhigamupāyoti dassento āraddhavipassakassātiādimāha. Tenetaṁ
  dasseti vipassanāya sati udayabbayañāṇuppādo udayabbayañāṇe
  sati obhāsādiupakkilesasambhavo tato maggāmaggavavaṭṭhānaṁ tasmā

  *  *  *  *  *  *
  Footnote: 1. Ma. hi. 2. Ma. codakavacanaṁ.
-------------------------------------------------
[page 450]
  Tassa āditova ārambhassa sambhavo natthīti vipassanā paṭhamaṁ
  āraddhabbāti. Evampi paṭhamaṁ nayavipassanāva kasmā āraddhabbāti
  āha vipassanāya ca kalāpasammasanaṁ ādīti. Tañhi atītādibhedabhinnānaṁ
  dhammānaṁ saṅkhipitvā vavaṭṭhānavasena pavattanato ādikammikassa
  sukaraṁ sammasannati ādibhūtaṁ. Tasmāti ādibhūtattā. Athavā
  tasmāti yasmā āraddhavipassakassa .pe. Kalāpasammasanaṁ ādi
  tasmā. Etanti kalāpasammasanaṁ. Apicātiādi kalāpasammasanasseva
  vipassanāya ādibhāve upacayahetudassanaṁ. Udayabbayañāṇapariyosānā
  tīraṇapariññā. Asampatte eva ca udayabbayañāṇe
  maggāmaggavavaṭṭhānaṁ hotīti āha tīraṇapariññāya vattamānāyāti.
  Kalāpasammasane tāva yogo kātabboti etthāpi tasseva paṭhamārambhe
  kāraṇaṁ vuttanayeneva veditabbaṁ. Yasmā kalāpasammasanaṁ nāma
  ekavisuddhiyampi na antogadhaṁ ekacce ca taṁ anāmasitvāva vipassanāvāraṁ 1-
  vaṇṇenti. Evaṁ santepi taṁ suttantesu ekadesena anavasesato
  ca dassitaṁ. Paṭisambhidāyaṁ ādikammikānaṁ manasikārasukaratāya
  vipassanāya ādibhāvena ṭhapitaṁ. Vipassantassa ca obhāsādīsu
  uppannesu maggāmaggañāṇasambhavo tasmā taṁ sampādetukāmenātiādinā
  ayaṁ vicāro katoti daṭṭhabbaṁ.
      Tatrāti tasmiṁ tīraṇapariññāya ñātapariññānantarabhāve tāsu
  vā pariññāsu. Vinicchayoti sarūpato kiccato bhūmito ca sanniṭṭhānaṁ.

  *  *  *  *  *  *
  Footnote: 1. Ma. vipassanācāraṁ.
-------------------------------------------------
[page 451]
  Lokuttarāpi purimasmiṁ saccadvaye maggasampayuttā tividhāpi pariññā
  kiccavasena labbhatīti lokiyapariññāti visesetvā vuttaṁ.
  Sabhāvadhammānaṁ lakkhaṇasallakkhaṇato ñeyyābhimukhā paññā
  abhiññāpaññā. Ñātaṭṭhenāti 1- ñātabhāvanimittaṁ. Abhiññeyyassa
  jānanahetu ñāṇanti vuccati. Pariññāpaññāti aniccādilakkhaṇāni
  paricchijja jānanapaññā. Tīraṇaṭṭhenāti 2- sammasanabhāvahetu.
  Pahānapaññāti pahātabbassa pajahanapaññā. Vedayitādilakkhaṇavidhuratāya
  ruppanalakkhaṇampi paccattalakkhaṇaṁ vuttaṁ. Tesaṁyeva paccattalakkhaṇasallakkhaṇavasena
  gahitadhammānaṁyeva. Yathā paṭhavīphassādīnaṁ kakkhaḷaphusanādilakkhaṇāni
  tīsupi khaṇesu sallakkhetabbāni paṭiniyatarūpatāya sabhāvasiddhāneva
  hutvā gayhanti na evamaniccatādilakkhaṇāni. Tāni
  pana bhaṅgudayabbayapīḷāvasavattanākāramukhena gahetabbato
  samāropitarūpāni viya gayhantīti vuttaṁ sāmaññalakkhaṇaṁ āropetvāti.
  Lokiyapariññānaṁyeva adhippetattā lakkhaṇārammaṇikavipassanāva
  pahānapariññāti vuttā.
      [231] Saṅkhāraparicchedatoti nāmarūpavavaṭṭhānato yā diṭṭhivisuddhīti
  vuttā. Keci pana khandhādīnaṁ vipassanāya bhūmibhāvato
  sabbopi khandhādivicāro saṅkhāraparicchedoti vadanti.
  Paccattalakkhaṇapaṭivedhasseva ādhipaccanti iminā nāmarūpapaccayapariggahapaññānaṁ
  tīraṇapahānāya samatthataṁ 3- dasseti. Tāsampi pana

  *  *  *  *  *  *
  Footnote: 1. Ma. ñātaṭṭheti 2. Ma. tīraṇaṭṭheti. 3. Ma. tīraṇapahānāsamatthataṁ.
-------------------------------------------------
[page 452]
  Namanalakkhaṇaṁ nāmaṁ ruppanalakkhaṇaṁ rūpanti arūparūpānaṁ sādhāraṇākārasallakkhaṇavasena
  pavattiyā ekenākārena tīraṇapariññāyo 1- diṭṭhikaṅkhāvikkhambhanena
  pahānapariññāyopi labbhantīti 2- siyā tīraṇapahānesupi
  ādhipaccanti vadanti. Ukkaṭṭhaniddesena pana yathā diṭṭhivisuddhiyāva
  saṅkhāraparicchedatā evaṁ lakkhaṇārammaṇikavipassanāyaeva
  tīraṇapahānakiccatā veditabbā. Evaṁ hi tissopi pariññā vavaṭṭhitā
  honti. Aññathā saṅkaro siyā. Tīraṇapariññāya bhūmi tattha
  paññāya niccatādilakkhaṇasantīraṇato 3-. Tenāha etasmiṁ .pe.
  Ādhipaccanti. Kāmaṁ udayabbayañāṇampi kiñci micchābhinivesaṁ pajahati
  tassa pana athāmagatattā na sātisayaṁ pahānanti vuttaṁ bhaṅgānupassanaṁ
  ādiṁ katvā upari pahānapariññāya bhūmīti. Aniccato anupassantoti
  aniccākārato saṅkhāre anupassanto sammasanto. Niccasaññanti
  te niccā sassatāti pavattaṁ micchāsaññaṁ. Saññāsīsena
  diṭṭhicittānampi gahaṇaṁ daṭṭhabbaṁ. Eseva nayo ito paresupi.
  Nibbindantoti aniccānupassanādisambhūtāya nibbidānupassanāya
  saṅkhāre nibbijjanavasena passanto. Nandinti sappītikataṇhaṁ.
  Virajjantoti virāgānupassanāya virajjanavasena yathā saṅkhāresu rāgo
  nuppajjati evaṁ anupassanto. Tathābhūto hi rāgaṁ pajahatīti vuccati.
  Nirodhentoti nirodhānupassanāya yathā saṅkhārā nirujjhantiyeva āyatiṁ
  punabbhavavasena na uppajjanti evaṁ anupassanto. Tathābhūto hi

  *  *  *  *  *  *
  Footnote: 1. Ma. tīraṇapariyāyo. 2. Ma. pahānapariyāyo labbhatīti 3. Ma. aniccatādi.
-------------------------------------------------
[page 453]
  Saṅkhārānaṁ samudayaṁ pajahati nāma anuppattidhammatāpādanato.
  Paṭinissajjantoti paṭinissaggānupassanāya yathā saṅkhārā na puna
  ādiyanti evaṁ vossajjanto. Tenāha ādānaṁ pajahatīti.
  Niccādivasena vā gahaṇaṁ vissajjetīti attho. Sādhitattāti
  sampāditattā. Itarāti tīraṇapahānapariññā. Evaṁ pariññā
  niddisitvā pariññākkamavasenapi kaṅkhāvitaraṇānantaraṁ kalāpasammasane
  yogo kātabboti yvāyamattho vutto taṁ nigamanavasena
  paccāharanto tena vuttantiādimāha. Taṁ vuttatthameva.
      Tatrāti tasmiṁ kalāpasammasane vibhāvetabbe tassa vā
  kalāpasammasanassa ādibhāve. Ayaṁ pālīti dassiyamānaṁ
  paṭisambhidāmaggañāṇapālimāha 1-. Tattha saṅkhipitvā vavaṭṭhāne paññāti
  atītādibhedabhinne dhamme ekato saṅgahetvā aniccādivasena nicchaye 2-
  sādhetabbe taṁsādhanīyā paññā. Sammasane niccatādivasena 3- tīraṇe
  ñāṇanti pavuccati sā kathaṁ hotīti attho. Vavaṭṭhāne sammasaneti
  ca nipphādetabbe bhummavacanaṁ. Yaṁkiñci rūpantiādīni padāni
  heṭṭhā vuttatthāneva. Sabbaṁ rūpaṁ aniccato vavaṭṭhapetītiādīni
  pana yasmā parato vaṇṇayissanti tasmā tattheva nesaṁ atthaṁ
  vibhāvayissāma. Pālivavaṭṭhānaṁ pana evaṁ veditabbaṁ.
      [232] Ettha hi ādikammikānaṁ vipassanāmanasikārasukhatthaṁ yaṁkiñci
  rūpantiādinā paṭhamaṁ tāva pañcakkhandhā atītādivibhāgamukhena gahitā.

  *  *  *  *  *  *
  Footnote: 1. Ma. paṭisambhidāmaggapālimāha. 2. Ma. vinicchaye. 3. Ma. aniccatādivasena.
-------------------------------------------------
[page 454]
  Te pana khandhā yasmā dvārārammaṇehi saddhiṁ dvārappavattadhammavasena
  vibhāgaṁ labbhanti tasmā tadanantaraṁ dvārachakkādivasena
  dasa chakkā gahitā. Yasmā pana lakkhaṇesu anattalakkhaṇaṁ
  dukkhavibhāgaṁ tasmā tassa vibhāvanāya cha dhātuyo gahitā. Tato
  yesu kasiṇesu ito bāhirakānaṁ attābhiniveso tāni imesaṁ jhānānaṁ
  ārammaṇabhāvena upaṭṭhānākāramattānīti dassanatthaṁ dasa kasiṇāni
  gahitāni. Tato dukkhānupassanāya parivārabhāvena paṭikūlakāravasena
  dvattiṁsa koṭṭhāsā gahitā. Pubbe khandhavasena saṅkhepato gahitā
  dhammā nātisaṅkhepavitthāranayena vitthāranayena ca manasikātabbāti
  dassanatthaṁ dvādasāyatanāni aṭṭhārasa dhātuyo ca gahitā. Tesu
  ime dhammā satipi suññanirīhābyāpārabhāve dhammasabhāvato
  ādhipaccavasena pavattantīti anattalakkhaṇavibhāvanatthaṁ indriyāni gahitāni.
  Evaṁ anekabhedabhinnāpīme dhammā bhūmittayapariyāpannatāya tividhāva
  hontīti dassanatthaṁ tisso dhātuyo gahitā. Ettāvatā nimittaṁ
  dassetvā pavattaṁ dassetuṁ kāmabhavādayo nava bhavā gahitā. Ettake
  abhiññeyyavisesepi pavattamanasikārakosallena saṇhasukhumesu
  nibbattitamahaggatadhammesu manasikāro pavattetabboti dassanatthaṁ
  jhānappamaññārūpāni gahitāni. Tattha jhānāni nāma vuttāvasesārammaṇāni
  rūpāvacarajjhānāni. Paccayapaccayuppannavibhāgato ime dhammā
  bhinditvā manasikātabbāti dassanatthaṁ paṭiccasamuppādaṅgāni gahitāni.
-------------------------------------------------
[page 455]
  Paccayākāramanasikāro hi lakkhaṇattayaṁ sukhena suṭṭhutarañca vibhāveti
  tasmā pacchato gahito. Evamete sammasanīyabhāvena gahitā
  khandhādivasena koṭṭhāsato pañcavīsatividhā. Pabhedato pana
  atītādibhedaṁ anāmasitvāva gayhamānā dvīhi ūnāni dve satāni honti.
      Tattha aniccato vavaṭṭhapetītiādiko paṭhamo lakkhaṇavavaṭṭhāpanavāro.
  Aniccaṁ khayaṭṭhenātiādiko dutiyo hetuvāro lakkhaṇānaṁ
  hetukittanato. Aniccaṁ saṅkhatantiādiko pana hetupatiṭṭhāpanavāro
  pākaṭabhāvasallakkhaṇato. Khayaṭṭhenāti hi khayasabhāvato yasmā
  rūpaṁ khayasabhāvaṁ uppajjitvā khayavayabhedaṁ 1- gacchati tasmā aniccanti
  attho. Bhayaṭṭhenāti bhāyitabbabhāvato. Yasmā rūpaṁ bhaṅgatāya 2-
  bhayānakaṁ tasmā dukkhanti. Tenāha bhagavā yadaniccaṁ taṁ dukkhanti 3-.
  Asārakaṭṭhenāti asārakabhāvato attasāravirahatoti attho.
      Tatiyavāre pana rūpaṁ aniccanti vatvā tassa hetuṁ patiṭṭhāpetuṁ
  saṅkhatantiādi vuttaṁ. Yasmā samecca sambhuyya paccayehi kataṁ
  anurūpe ca paccaye paṭicca na vinā tehi samaṁ sammā ca uppannaṁ
  tasmā khayavayavirāganirodhadhammanti. Na hi paccayanibbattaṁ anirujjhanakaṁ
  nāma atthi. Tenāha bhagavā yantaṁ [4]- jātaṁ bhūtaṁ saṅkhataṁ
  palokadhammaṁ taṁ vata mā palujjīti netaṁ ṭhānaṁ vijjatīti 5-. Etena
  aniccā paṭhavīdhātu paccayanibbattattā tadaññaṁ paccayanibbattaṁ viyāti

  *  *  *  *  *  *
  Footnote: 1. Ma. khayaṁ vayaṁ bhedaṁ. 2. Ma. pabhaṅguratāYu. 3. saṁ. khandhavāra. 17/28.
  4. Ma. rūpaṁ. 5. dī. Ma. 10/167.
-------------------------------------------------
[page 456]
  Dasseti. Eseva nayo sesadhammesupi. Idānipi anvayato
  byatirekato ca saṅkhatadhammānaṁ aniccataṁ patiṭṭhāpetuṁ jātipaccayātiādi
  vuttaṁ. Aniccalakkhaṇasseva cettha patiṭṭhāpanaṁ tasmiṁ
  patiṭṭhāpite sesalakkhaṇadvayassapi patiṭṭhāpanasiddhito.
      [233] Iminā peyyālena ime dhammarāsayo saṅkhittāti
  sambandho. Dvārārammaṇehi saddhiṁ dvārappavattā dhammā
  pañcakkhandhāti idaṁ abhiññeyyaniddese cakkhuṁ bhikkhave abhiññeyyantiādinā
  dvārārammaṇehi saddhiṁ dvārappavatte dhamme dassetvā
  tesaṁ pañcahi khandhehi saṅgahitattaṁ dassetuṁ rūpaṁ abhiññeyyaṁ .pe.
  Viññāṇaṁ abhiññeyyanti āgatattā vuttaṁ. Paṭisambhidāyaṁ pana
  yaṁkiñci rūpantiādinā paṭhamaṁ pañcakkhandhe dassetvā
  cakkhuntiādinā dvārārammaṇehi saddhiṁ dvārappavattā dhammā dassitā.
  Tathā dassane kāraṇaṁ heṭṭhā vuttameva. Kasmā panettha ime
  dhammarāsayo saṅkhittāti pāliyaṁ vitthārato āgatattāti dasasento
  vuttañhetantiādimāha. Tenevāha taṁ tattha .pe. Saṅkhittanti.
      [234] Tattha tanti abhiññeyyaṁ. Etthāti abhiññeyyaniddese.
  Viññāṇaṁ mano dhammātiādinā tattha tattha koṭṭhāse ye
  te lokuttaradhammā āgatā. Keci pana etthāti
  paṭisambhidāyanti vadanti. Taṁ na sundaraṁ. Sammasanupagāeva hi dhammā
  paṭisambhidāyaṁ gahitā sammasanavārassa adhippetattā na
-------------------------------------------------
[page 457]
  Abhiññeyyaniddese viya sabbeva abhiññeyyā dhammā. Ye rūpārūpadhammā.
  Yassāti yogino. Tesu tena sammasanaṁ ārabhitabbaṁ yathāpākaṭaṁ
  vipassanābhinivesoti katvā. Pacchā pana anupaṭṭhahantepi upāyena
  upaṭṭhahāpetvā anavasesatova sammasitabbā.
      [235] Atītampi aniccaṁ anāgampi aniccantiādinā 1-
  aniccato sammasanassa atītādivibhāgā pavattiṭṭhānabhūtāti āha
  ekādasahi okāsehīti. Vavaṭṭhānaṁ nāma sanniṭṭhānaṁ. Aniccato
  sanniṭṭhānañcettha aniccanti vipassanāvāti āha aniccanti
  sammasatīti. Kathanti sammasanākāro pucchitoti taṁ parato idheva
  pāliyaṁ dutiyavāre vuttanayenevāti saṅkhepeneva vissajjeti. Idāni
  tamatthaṁ pākaṭataraṁ kātuṁ vuttañhetantiādimāha.
      Tattha hīti hetuatthe nipāto. Yasmā rūpaṁ atītānāgatapaccuppannaṁ
  aniccaṁ khayaṭṭhenāti evaṁ vuttaṁ tasmā iminā vuttanayena
  aniccanti sammasatīti yojanā. Evampi saṅkhepoyevāti
  vibhajitvā dassetuṁ esātiādi vuttaṁ. Atīteti atīte bhave.
  Ādikammikassa hi idaṁ sammasanavidhānaṁ. Tasmā bhavavasena
  addhābhedo adhippeto. Tenāha nayimaṁ bhavaṁ sampattantīti. Ettha
  itisaddo hetuaṭṭho. Idaṁ vuttaṁ hoti yaṁ atītabhave
  pariyāpannaṁ rūpaṁ taṁ atīteyeva bhave khīṇaṁ tato na imaṁ bhavaṁ sampattaṁ
  tasmā aniccaṁ khayaṭṭhena khayasabhāvattāti sammasatīti. Eseva nayo

  *  *  *  *  *  *
  Footnote: 1. Ma. atītaṁ rūpaṁ aniccantiādinā.
-------------------------------------------------
[page 458]
  Yaṁ anāgatantiādīsupi. Yaṁ bahiddhā tampi bahiddhāeva khīyati
  na ajjhattabhāvaṁ gacchatīti aniccaṁ khayaṭṭhenāti yaṁ oḷārikaṁ
  tampi tattheva khīyatīti aniccaṁ khayaṭṭhenātiādinā yojetabbaṁ.
      Idaṁ sabbampīti idaṁ atītādibhedassa rūpassa sammasanato
  sabbaṁ ekādasavidhampi sammasanaṁ ekaṁ sammasanaṁ aniccato sammasananti
  katvā. Tanti taṁ ekādasavidhampi rūpaṁ. Sappaṭibhayatāyāti
  bhayānakatāya. Bhayāvahaṁ hotīti appahīnavipallāsassa ahaṁ vinassāmi mama
  santakaṁ vinassatīti cintentassa bhayajanakaṁ hoti. Sīhopamasutte
  devānaṁ viyāti sīhopamasutte desiyamāne devānaṁ viya. Tattha hi
  yadā tathāgato loke uppajjati arahaṁ sammāsambuddho .pe. So dhammaṁ
  deseti iti rūpaṁ iti rūpassa samudayo iti rūpassa atthaṅgamo.
  Iti vedanā. Iti saññā. Iti saṅkhārā. Iti viññāṇaṁ iti
  viññāṇassa samudayo iti viññāṇassa atthaṅgamoti. Yepi
  te bhikkhave devā dīghāyukā vaṇṇavanto sukhabahulā uccesu vimānesu
  ciraṭṭhitikā tepi tathāgatassa dhammadesanaṁ sutvā yebhuyyena bhayaṁ
  saṁvegaṁ santāsaṁ āpajjanti aniccā vata 1- kira bho mayaṁ samānā niccamhāti
  amaññimha addhuvā asassatā vata kira bho mayaṁ samānā sassatamhāti
  amaññimha mayampi kira bho aniccā addhuvā asassatā
  sakkāyapariyāpannāti 2- evaṁ devānaṁ bhayuppatti āgatā. Khandhapañcakaṁ

  *  *  *  *  *  *
  Footnote: 1. pāliyampana aniccāva..addhuvāva..asassatāva..iti dissati.
  2. saṁ. khandhavāra. 17/104.
-------------------------------------------------
[page 459]
  Tadekadeso vā attavādīhi attāti parikappiyati tañca ekantato
  aniccaṁ dukkhañcāti āha yaṁ hi aniccaṁ taṁ dukkhañcātiādi. Tīsu
  dukkhatāsu saṅkhāradukkhatāva byāpinī yadaniccaṁ taṁ dukkhanti ca
  adhippetāti vuttaṁ aniccataṁ vā udayabbayapaṭipīḷanaṁ vāti. Attā
  abhavissāti kārako vedako sayaṁvasīti evaṁbhūto attā abhavissāti
  adhippāyo. Evaṁ hi sati rūpassa ābādhāya saṁvattanaṁ ayujjamānakaṁ
  siyā. Yathā rūpakkhandhe abhedato tividhaṁ sammasanaṁ bhedato
  tettiṁsavidhaṁ evaṁ vedanākkhandhādīsupīti imamatthaṁ esa nayoti
  atidisati. Tena khandhavasena tāva bhedato pañcasaṭṭhiadhikā
  satasammasanavārā dassitā honti. Iminā nayena dvārachakkādīsupi
  yathārahaṁ sammasanabhedo veditabbo.
      [236] Niyamato saṅkhatādibhedaṁ hotīti ekaṁsena
  saṅkhatatādivisesavantaṁ hoti asaṅkhatādisabhāve aniccatāya asambhavato.
  Assāti aniccassa. Pariyāyadassanatthanti vevacanadassanatthaṁ. Taṁ
  pana khayadhammantiādīnaṁ vasena veditabbaṁ na purimānaṁ tiṇṇaṁ.
  Na hi tadeva tassa pariyāyo hoti nāpi saṅkhatapaṭiccasamuppannapadāni
  hutvā abhāvadīpanato pākabhāvadīpanato. Pākabhāvadīpanena
  pana aniccatāya sādhanapakkhe tiṭṭhanti. Teneva hi sabbesaṁ padānaṁ
  pariyāyatābhāvato nānākārehi vāti vikappantaraṁ gahitaṁ.
  Manasikārappavattidassanatthanti aniccatāya
-------------------------------------------------
[page 460]
  Upabrūhanamanasikārappavattidassanatthaṁ.
      Soti yogāvacaro. Tassāti yathāvuttabhedassa aniccatādisammasanassa.
  Thirabhāvatthāyāti daḷhabhāvatthāya aniccatādiākārassa
  punappunaṁ manasikāro viya bahulīkārabhāvato. Yaṁ taṁ bhagavatā etassa
  vibhaṅge aniccatādisammasanaṁ vuttanti sambandho. Anulomikanti
  ariyamaggādhigamassa anukūlaṁ. Khantinti ñāṇakhantiṁ. Ñāṇaṁ hi
  visayabhāvaṁ ogāhetvā vavaṭṭhāne khamati sahatīti khantīti vuccati.
  Sammattaniyāmanti ariyamaggaṁ. So hi sammādiṭṭhiādisammattañceva
  anivattidhammatāya niyāmo cāti vuccati. Ādinā nayenāti iminā
  pañcakkhandhe dukkhato passanto anulomikaṁ khantiṁ paṭilabhati. Khandhānaṁ
  nirodho sukhaṁ nibbānanti passanto sammattaniyāmaṁ okkamatīti
  evamādiko pāṭhaseso rogādipaṭipakkhayojanāvasena vitthāretabbo.
  Khandhānaṁ nirodho niccaṁ nibbānanti vacanena saṅkhārānaṁ
  dukkharogabhāvādipaṭipakkho 1- nibbānassa sukhārogyādibhāvo. Ādinā
  nayenāti ettha nayaggahaṇena dīpitoti avaseso sabbo pāṭho pakāsitoeva
  hotīti. Kāmañcetaṁ cattālīsāya ākārehi sammasanaṁ anulomañāṇe
  bhāvetabbavidhānaṁ. Tenāha anulomañāṇaṁ vibhajantena .pe.
  Vuttanti. Ito paṭṭhāya pana kataparicayasseva kiccāvahaṁ hotīti
  idhāpi vuttanti daṭṭhabbaṁ. Tassāpīti na kevalaṁ kalāpasammasanasseva
  athakho yathādassitassa cattālīsappabhedassa aniccādisammasanassāpi.

  *  *  *  *  *  *
  Footnote: 1. Ma. dukkharogatādipaṭipakkho.
-------------------------------------------------
[page 461]
  Taṁ hi anulomikakhantiṁ paṭilābhāya sammattaniyāmokkamanāya ca
  saṁvattanato ekaṁsato icchitabbaṁ. Vuttaṁ hi so vata bhikkhave
  bhikkhu kiñci saṅkhāraṁ niccato samanupassanto anulomikāya khantiyā
  samannāgato bhavissatīti netaṁ ṭhānaṁ vijjati anulomikāya khantiyā
  asamannāgato sammattaniyāmaṁ okkamissatīti netaṁ ṭhānaṁ vijjati
  sammattaniyāmaṁ anokkamanto 1- sotāpattiphalaṁ vā .pe. Arahattaphalaṁ 2-
  vā sacchikarissatīti netaṁ ṭhānaṁ vijjati so vata bhikkhave bhikkhu
  sabbasaṅkhārānaṁ 3- aniccato samanupassantotiādi 4-. Sukkapakko
  vitthāretabbo. Tathā so vata bhikkhave bhikkhu kiñci saṅkhāraṁ
  sukhato dukkhato kiñci dhammaṁ attato anattato nibbānaṁ dukkhato
  sukhatoti 5- vitthāretabbo.
      [237] Ekekaṁ khandhaṁ aniccādisammasanassa vasena sammasatīti
  sambandho. Tassa pana sammasanassa pañcannaṁ khandhānaṁ sādhāraṇatāya
  ekekaṁ khandhanti vuttaṁ. Anaccantikatāyāti accantikatābhāvato
  asassatatāyāti attho. Sassatañhi accantikaṁ parāya koṭiyā
  abhāvato. Ādiantavantatāyāti pubbāparakoṭivantatāya
  udayabbayadhammatoti attho. Aniccato sammasatīti sambandho. Esa nayo
  sabbattha. Aniccatoti ca addhuvato. Etaṁ hi na niccaṁ khaṇikatāya
  asadābhāvitāya vā na iccaṁ na upagantabbanti aniccaṁ.

  *  *  *  *  *  *
  Footnote: 1. Ma. anokkamamāno. 2. Ma. arahattaṁ. 3. Ma. sabbasaṅkhāre. 4. khu. pa. 31/627.
  5. Ma. nibbānaṁ dukkhato sukhatoti ime pāṭhā na dissanti.
-------------------------------------------------
[page 462]
  Uppādavayapaṭipiḷanatāyāti uppādena vayena ca paṭi paṭi 1- khaṇe khaṇe
  taṁsamaṅgino vibādhanasabhāvattā tehi vā sayameva vibādhetabbattā.
  Udayabbayavanto hi dhammā abhiṇhaṁ tehi paṭipīḷitāeva honti yā pīḷanā
  saṅkhāradukkhatāti vuccati. Dukkhavatthutāyāti tividhassāpi dukkhassa
  saṅkhāradukkhassa 2- ca adhiṭṭhānabhāvato.
      Paccayayāpanīyatāyāti yathārahaṁ paccayehi yāpetabbatāya.
  Rogamūlatāyāti mūlabyādhi viya anubandhabyādhīnaṁ mūlabhāvato.
  Padadvayenāpi yāpyarogasadisatoti dasseti. Yāpyabyādhi hi rogo itaro
  ābādhoti. Dukkhatāsūlayogitāyāti tividhadukkhatāsaṅkhātena rujjanena
  yuttatāya 3-. Kilesāsucipaggharaṇatāyāti yathārahaṁ ārammaṇavasena
  samannāgamavasena ca rāgādikilesāsucivisandanato. Ahutvā
  sambhavato uppattiyā uddhumātatā. Antotudanatāyāti abbhantare
  tudanato. Dukkhavedanādayo viya hi ime saṅkhārā attabhāvassa
  abbhantaragatāeva udayabbayavasena tudanti. Ariyamaggasaṇḍāsena
  vinā nīharituṁ asakkuṇeyyatāya dunnīharaṇīyatā taṇhādiṭṭhābhinivesadaḷhabhāvato.
  Aghanti pāpaṁ viya ariyajanehi vigarahitabbaṁ. Sattānaṁ
  anatthajananato avaḍḍhiāvahaṁ pāpasasa ca vatthubhūtaṁ khandhapañcakanti
  āha vigaraha .pe. Aghatoti.
      Aseribhāvajanakatāyāti paravasatājananato. Yathā gilāno
  aññehi saṁvesanavuṭṭhāpanādinā parapaṭibandhasarīravuttiko aserī

  *  *  *  *  *  *
  Footnote: 1. Ma. pati pati. 2. Ma. saṁsāradukkhassa. 3. Ma. yujjatāYu.
-------------------------------------------------
[page 463]
  Evametepi aseribhāvajanakā. Avasatāyāti avasavattanato. Yathā
  parosatanto puriso parassa vasaṁ na gacchati evaṁ subhasukhādibhāvena
  vase vattetuṁ asakkuṇeyyato. Avidheyyatāyāti mā jīratha mā
  mīyathātiādinā vidhātuṁ asakkuṇeyyabhāvato 1-. Palujjanatāyāti
  byādhiādīhi pakārehi chijjanato vinassanato. Tehieva vā ābyasanato.
  Byasanaṭṭho hi lokasaddo pasaddo bhusaṭṭho daṭṭhabbo.
  Byādhiādīhi ca khandhānaṁ byasananti. Byasanāvahabhāvena etīti īti.
  Āgantukānaṁ akusalapakkhiyānaṁ byasanahetūnaṁ etaṁ adhivacanaṁ. Khandhā
  ca edisāti āha anekabyasanāvahanatāya ītitoti. Upaddavatīti
  upaddavo anatthaṁ janento abhibhavati ajjhottharatīti attho.
  Rājadaṇḍādīnaṁ etaṁ adhivacanaṁ. Khandhā ca edisāti vuttaṁ aviditānaṁ
  .pe. Upaddavatoti. Diṭṭhadhammikasamparāyikabhayāvahato
  abhayapaṭipakkhato ca khandhā bhayanti āha sabbabhayānaṁ .pe. Bhayatoti.
  Bahiddhā ñātibyasanādīhi ajjhattaṁ rāgādīhi anatthehi upasajjanaṭṭhena
  upasaggasadisatāya ca upasaggato. Upasaggoti ca devatūpasaṁhāravasena
  pavatto byādhiādianattho. So atthakāmena muhuttampi na
  ajjhupekkhitabbo hoti. Tena vuttaṁ anekehi .pe. Upasaggatoti.
  Dosupasaṭṭhatāyāti ārammaṇato sampayogato ca rāgādidosehi
  upetatāya. Lokadhammā lābhādihetukā anunayapaṭighā.
  Tehi byādhiādīhi ca anavaṭṭhitatā calitatā. Upakkamenāti attano

  *  *  *  *  *  *
  Footnote: 1. Ma. asakkuṇeyyato.
-------------------------------------------------
[page 464]
  Parassa vā payogena. Sarasenāti sabhāvena. Pabhaṅgupagamanasīlatā
  bhiduratā. Sabbāvatthanipātitāyāti rukkhaphalaṁ viya atitaruṇakālato
  paṭṭhāya sabbāsu avatthāsu nipatanasīlatāya. Apanītassapi sabbena
  sabbaṁ asāratāya thirabhāvassa abhāvato. Thiraṁ hi dhuvaṁ nāma hoti.
  Tāyituṁ rakkhituṁ asamatthatāya na tāyanoti atāyano tabbhāvo
  atāyanatā. Tāṇāsīsāya upagatassa alabbhaneyyakhematā.
      [238] Dukkhabhītiyā upalīyanādhippāyena allīyituṁ. Dukkhanivattanaṁ
  leṇakiccaṁ. Jātiādibhayānaṁ hiṁsanaṁ vidhamanaṁ bhayasāraṇatataṁ.
  Yathāparikappitehīti paramatthato avijjamānehi bālehi parikappitappakārehi.
  Rittatāyāti vivittatāya virahitatāyāti attho. Antosārābhāvo
  rittatā. Sāeva ca tucchatāti āha rittattāyeva
  tucchatoti. Appakattāti parittattā lāmakattā vā.
  Dhuvasārābhāvādīhi saddhiṁ attasārābhāvaṁ rittapadena vatvā
  nibbattitamattasārābhāvameva suññapadena dassetuṁ sāmi .pe. Suññatoti
  vuttaṁ. Yathā kenaci sāmiādilakkhaṇena attanā suññā ete
  evaṁ sayampi ataṁsabhāvoti āha sayañca .pe. Anattatoti.
  Na attāti hi anattātipi 1- vuttaṁ 2-. Pavattidukkhatāyāti
  bhavappavattidukkhabhāvato. Bhavappavatti ca pañcannaṁ khandhānaṁ aniccādiākārena
  pavattanameva so ca ādīnavoti 3-. Yathāha. Yaṁ bhikkhave
  pañcupādānakkhandhā aniccā dukkhā vipariṇāmadhammā. Ayaṁ bhikkhave

  *  *  *  *  *  *
  Footnote: 1. Ma. anattāti. 2. Ma. ayaṁ pāṭho na dissati. 3. Ma. itisaddo na dissati.
-------------------------------------------------
[page 465]
  Pañcupādānakkhandhesu ādīnavoti. Tenāha [1]- ādīnavatāyāti.
      Ādīnanti bhāvanapuṁsakaniddeso yathā ekamantanti. Ativiya
  kapaṇanti attho. Bhusaṭṭho hi ayamākāro. Yathā dvidhā
  chiddakaṁ vicchiddakanti ettha dvisaddassa atthe visaddo evamidhāpīti
  āha dvedhā pariṇāmapakatitāya vipariṇāmadhammatoti. Vipariṇāmo
  ca viparītasabhāvāpatti. Dubbalatāyāti sarasabhiduratāya balābhāvato.
  Dubbalampi kiñci mudukammaññābhāvena duppadhaṁsiyā. Ime pana
  subhedāevāti 2- āha pheggu viya sukhabhañjanīyatāya cāti. Aghassa
  pāpassa hetutā aghahetutā. Khandhappaṭibaddhameva hi sabbaṁ
  kibbisanti. Ime rūpādayo sukhahetu na dukkhahetūti janitavissāsānaṁ
  hananasīlatāya. Khandhesu hi etaṁ mamāti gāhavasena sattā byasanaṁ
  pāpuṇanti vissāsaṁ vā hanantīti vissāsaghātino tabbhāvato.
  Vigatabhavatāyāti apagatavaḍḍhitāya. Vibhavataṇhā vibhavadiṭṭhi ca
  vibhavo uttarapadalopena tato vibhavato. Pitusadisassa vā
  sabhāvahetuno vibhavato vināsato sambhūtatāya. Āsavānaṁ ārammaṇādinā
  paccayabhāvo āsavapadaṭṭhānatā. Bījādiko asādhāraṇo hetu.
  Bhūtasalilādiko sādhāraṇo paccayo. Esa nayo ajjhattepi.
  Tehi samecca saṁbhuyya kato saṅkhato. Maccumārassa adhiṭṭhānabhāvena
  kilesamārassa paccayabhāvena saṁvaḍḍhanato āmisabhūtatā. Khandhāpi khandhānaṁ
  āmisabhūtā paccayabhāvena saṁvaḍḍhanato tadantogadhā abhisaṅkhārā.

  *  *  *  *  *  *
  Footnote: 1. Ma. dukkhassa ca. 2. Ma. supadhaṁsiyāevāti.
-------------------------------------------------
[page 466]
  Devaputtamārassa pana mametanti adhimānavasena āmisabhāvoti
  khandhādimārānampi imesaṁ yathārahaṁ āmisabhūtatā vattabbā. Dhammasaddo
  jātidhammānantiādīsu viya pakatiaṭṭho dhammapaṭisambhidātiādīsu
  viya hetuaṭṭho cāti āha jātijarābyādhimaraṇapakatitāya
  sokaparidevaupāyāsahetutāya cāti. Saṅkilesattayaggahaṇena tadekaṭṭhānaṁ
  dasannaṁ kilesavatthūnampi saṅgaho daṭṭhabbo. Tadārammaṇāpi hi
  dhammā tadanativattanato saṅkilesikāeva tathā khuddātaṇhājaṭādīsu
  sarīrassa saṅkilesassa ca saṅgaho daṭṭhabbo.
      Cattālīsāpi sammasanāni tīsu anupassanāsu antogadhānevāti
  tadantogadhabhāvaṁ dassetuṁ ettha hītiādi vuttaṁ. Aniccānupassanāni
  sarūpato pariyāyato ca aniccabhāvavibhāvanato. Esa nayo itaresupi.
  Asārakatoti hi idaṁ niccasārābhāvavibhāvanaṁ. Ettāvatā kalāpato
  dhamme saṅgahetvā nayato sammasanamattaṁ dassitaṁ na tāva
  anupadadhammavipassanā vihitāti sammasanārambhavidhānanti vuttaṁ.
      [239] Ekaccassa tikkhindriyassa mahāpaññassa nayavipassanāvaseneva
  udayabyañāṇaṁ uppajjati itarassa nuppajjati. Taṁ
  sandhāya yassa pana .pe. Na sampajjatīti vuttaṁ.
  Udayabbayañāṇuppatti hi idha nayavipassanāya sampajjananti adhippetaṁ.
  Tena navahākārehi indriyāni tikkhāni bhavanti .pe. Antarā ca
  abbosānenāti evaṁ vuttānaṁ navannaṁ ākārānaṁ vasena indriyāni
-------------------------------------------------
[page 467]
  Tikkhāni katvā sappāyāni sevamānena sammasitabbanti sambandho.
  Tenāti yoginā. Navahākārehīti vakkhamānehi navahi ākārehi.
  Indriyānīti saddhādīni indriyāni. Tikkhānīti tikhiṇāni visadāni
  sūrāni. Uppannuppannānanti khaṇe khaṇe uppannānaṁ uppannānaṁ.
  Saṅkhārānanti vipassiyamānānaṁ rūpārūpadhammānaṁ. Khayamevāti paṭhamaṁ
  uppādaṁ disvā taṁ muñcitvā khayameva bhaṅgameva passati. Tassa
  tathākhayadassanapasutassa vipassanāpaññā tikkhā sūrā vahati.
  Itarāni ca indriyāni. Tatthāti khayadassane. Sakkaccakiriyāyāti
  ādarakāritāya. Yathā khayadassanaparameva 1- vipassanāñāṇaṁ pavattati
  evaṁ taṁ ādarajāto sampādeti. Sātaccakiriyāyāti avicchedakiriyāya.
  Yathā vipassanāñāṇaṁ khayadassanavasena nirantarameva pavattati
  evaṁ yuttappayutto naṁ sampādeti. Sappāyakiriyāyāti anurūpakiriyāya
  āvāsādisattavidhasappāyāsevanakiriyāya. Nimittaggāhenāti yathā
  manasikarontassa vipassanāsamādhi uppanno tassa ākārassa
  sallakkhaṇavasena samathanimittaggahaṇena sampādetīti sambandho.
  Anuppavattanatāyāti anurūpato pavattanena bhāvanācittassa līnabhāve
  pītiviriyadhammavicayasambojjhaṅgānaṁ uddhaṭabhāve passaddhisamādhiupekkhā-
  sambojjhaṅgānaṁ brūhanenāti attho. Kāye ca jīvite ca
  anapekkhatanti attano kāye asucibhāvena bāhirakāviññāṇakakuṇape viya

  *  *  *  *  *  *
  Footnote: 1. Ma. khayadassanaparameneva.
-------------------------------------------------
[page 468]
  Jīvite ahitāvahapaccatthike viya nirapekkhacittataṁ 1- upaṭṭhapeti. Tattha ca
  abhibhuyya nekkhammenāti tasmiṁ kāyacitte anapekkhabhāvena indriyānaṁ
  tikkhabhāvāpādanena uppannaṁ dukkhaṁ 2- viriyena abhibhavitvā bhāvanaṁ
  sampādetīti. Antarāti yathādhippetāya bhāvanāsiddhiyā antarāva.
  Abbosānenāti asaṅkocanena.
      Evaṁ vuttānanti evaṁ navahākārehi indriyāni tikkhāni
  bhavantīti ādinā aṭṭhakathāyaṁ vuttānaṁ. Ettha ca yathā nāma sukhumānaṁ
  muttāpavāḷādīnaṁ vijjhane sukhumatarena vedhanena bhavitabbaṁ evameva
  saṇhasukhumānaṁ rūpārūpadhammānaṁ paccayassa ca pariggaṇhane tikkhena
  ñāṇena bhavitabbaṁ. Tesaṁ pana khayavayadassanena 3- tikkhatarena bhavitabbaṁ.
  Tikkhataratā cassa nisānasilāya saṇhamaṭṭhatākaraṇena 4- viya pharasudhārāya
  nisitabhāvāpādanena indriyānaṁ tikkhabhāvāpādanena sādhetabbā. Taṁ ca
  yehi navahi ākārehi hoti tesu khaṇikānaṁ saṅkhārānaṁ khaṇe khaṇe
  bhijjanākāradassanaṁ paṭhamaṁ vuttaṁ uppannuppannānaṁ saṅkhārānaṁ khayameva
  passatīti. Asati ñāṇassa tikkhatarabhāve tadabhāvato sesindriyatikkhatā
  tassa sambhārabhāvato vuttā avinābhāvato vā.
  Sakkaccakiriyādiggahaṇaṁ pana tassa upāyadassanaṁ. Asappāyāni
  bhojanādīni anupayujjanādivasena vajjetvā sappāyāni mattaso
  sevamānena. Rūpārūpadhammānaṁ accantavidhuratāya ekajjhaṁ
  asammasitabbattā tathā sammasanassa ca idha anadhippetattā kālena rūpaṁ

  *  *  *  *  *  *
  Footnote: 1. Ma. nirapekkhacittaṁ. 2. Ma. uppannaṁ uppannaṁ dukkhaṁ. 3. Ma. khayavayadassane.
  4. Ma. saṇhamaṭṭhatāya karaṇena.
-------------------------------------------------
[page 469]
  Sammasitabbaṁ kālena arūpanti vuttaṁ. Tatthāpi ca rūpassa oḷārikatāya
  suviññeyyattā paṭhamaṁ sammasitabbatā vuttā. Nibbatti passitabbāti
  paṭhamaṁ tāva āgamānusārato anumānavasena daṭṭhabbā. Tato paraṁ
  anukkamena balappavatte 1- bhāvanāñāṇe paccakkhatopi dissatīti.
      [240] Sabbesanti kāmāvacarādiaṇḍajādibhedabhinnānaṁ
  sabbesaṁ sattānaṁ. Paṭhamaṁ kammato nibbattati taṁmūlakattā
  utujādirūpānaṁ. Parato pavattanakakāyadasakādivasena labbhamānaṁ
  pabandhattayaṁ santatisīsaṁ vā sandhāya tisantativasenāti vuttaṁ.
      Dandhaṁ mandaṁ cirena nirodho etassāti dandhanirodhaṁ
  sattarasacittakkhaṇāyukattā. Tenāha garuparivattīti. Tenāti
  tasmā. Yasmā tato sīghataraṁ kho bhikkhave āyusaṅkhārā khīyantīti
  vacanato rūpadhammāpi ittarakālāeva arūpadhammā pana tehi sātisayaṁ
  ittarakālā tasmā āha bhagavāti attho. Ayaṁ panettha vattabbaṁ
  taṁ heṭṭhā vitthāritameva 2-. Tehi sadisāti cittassa uppādabhaṅgakkhaṇehi
  sadisā. Sabbesampi hi saṅkhārānaṁ uppādabhaṅgakkhaṇesu
  visadisatā natthi samānakālāva te. Ṭhānappattanti
  ṭhitikkhaṇappattaṁ. Tenāti dutiyabhavaṅgacittena. Vatthurūpaṁ ekassa cittassa
  nissayo hutvā aññassa na hoti ṭhapetvā maraṇāsannaṁ tasmā
  vuttaṁ tena saddhintiādi.

  *  *  *  *  *  *
  Footnote: 1. Ma. balappatte. 2. Ma. vicāritameva.
-------------------------------------------------
[page 470]
      Evaṁ paṭisandhito paṭṭhāya yāva cuticittassa uppatti taṁ
  dassetvā idāni nirodhaṁ dassetuṁ paṭisandhicittassātiādi āraddhaṁ.
  Tattha ṭhānakkhaṇeti paṭisandhicittassa ṭhitikkhaṇe. Yāva pavatti nāma
  atthīti yāva saṁsārappavatti nāma atthi yāva vā cittassa pavatti
  nāma atthi. Asaññuppattiyaṁ hi natthi cittappavattatīti. Rūpuppattiyaṁ
  saṁsedajā opapātikasadisāti opapātikānaṁyeva gahaṇaṁ. Opapātikānampīti
  pisaddena vā saṁsedaje sampiṇḍeti. Sattasantativasenāti
  cakkhudasakādīnaṁ sattannaṁ santatisīsānaṁ vasena.
      [241] Tatthāti kammato rūpappavattiyaṁ.
  Nānākkhaṇikakammapaccayabhūtaṁyeva idha kammanti adhippetanti āha kammaṁ nāma
  kusalākusalacetanāti. Jīvitanavakaṁ cakkhudasakādiantogadhameva katvā
  samasattatirūpanti vuttaṁ. Taṁ vā cakkhudasakādi viya sukhapariggahaṁ na
  hotīti. Tadevāti yathāvuttaṁ vipākakkhandhakaṭattārūpamāha. Kammañhi
  kammajassa janakaṁ paripācakaṁ ca 1- hoti jīvitindriyassa kammajaggino ca
  vasena anurakkhaṇasabbhāvato āhārādipaṭilābhahetutāya
  upatthambhakanimittato ca. Tenāha upatthambhakapaccayopi hotīti.
  Upatthambhakapaccayatāpassa 2- upanissayapaccayavaseneva veditabbā. Kammaṁ
  paccayo etassāti kammapaccayaṁ tadeva cittaṁ taṁ samuṭṭhānaṁ etassāti
  kammapaccayacittasamuṭṭhānaṁ. Vipākacetasikānampi
  kammapaccayacittasamuṭṭhānatā vattabbā na vā vattabbā

  *  *  *  *  *  *
  Footnote: 1. Ma. paripācakampi. 2. Ma. -cassa.
-------------------------------------------------
[page 471]
  Kammasamuṭṭhānakammapaccayaggahaṇena gahitattā. Ṭhānappattā ojā aññaṁ
  ojaṭṭhamakaṁ samuṭṭhāpeti āhārānugate sarīreti gahetabbaṁ.
      Tatrāpīti kammasamuṭṭhānāhārasamuṭṭhānepi ojaṭṭhamake. Catasso
  vā pañca vā pavattiyo ghaṭetīti sadisasantativasena catasso vā
  pañca vā rūpakalāpappavattiyo santāneti. Bāhirapaccayavisesena pana
  visadisā bahūpi pavattiyo ghaṭetīti vadanti. Yathā kammapaccayāhārasamuṭṭhāne
  paveṇighaṭanā evaṁ kammapaccayautusamuṭṭhānepīti taṁ dassetuṁ
  kammapaccayautusamuṭṭhānaṁ nāmātiādi vuttaṁ. Ettha ca yathā tattha tattha
  koṭṭhāse paramparappavattiṁ dassentena akammajā dutiyādippavattiyo
  asambhedena dassitā evaṁ kammajāhārasamuṭṭhānautuvasena kammajautu-
  samuṭṭhānāhāravasena kammapaccayacittajāhārautusamuṭṭhānautuāhāravasena
  ca sambhedavasenāpi rūpappavatti dassetabbāti vadanti. Tattha kammajato
  pavattāhārā visesapaccayalābhe sati yathāvuttaparimāṇāhi pavattīhi
  uddhampi pavattiyo na ghaṭentīti na sakkā vattuṁ. Tathāhi dasa
  dvādasa vāre pavattiṁ ghaṭetīti evaṁ dīghampi addhānaṁ anupādinnakapakkhe
  ṭhatvāpi utusamuṭṭhānaṁ pavattatievāti ca vakkhati.
      [242] Janakājanakā matāti purimakā tikoṭṭhāsasaṅgahitā
  janakā pacchimakoṭṭhāsikā soḷasāti vuttā ajanakāti matā
  ñātā. Kusalakiriyatoti kusalato ca kiriyato ca. Iriyāya
  kāyikakiriyāya pavattiṭṭhānatāya pathabhāvato iriyāpatho gamanādi
-------------------------------------------------
[page 472]
  Atthato tadavatthā rūpappavatti. Kāmañcettha rūpavinimutto
  iriyāpatho viññatti ca natthi tathāpi na sabbaṁ rūpasamuṭṭhāpakaṁ cittaṁ
  iriyāpathupatthambhakaṁ viññattivikāruppādakañca hoti. Yaṁ pana cittaṁ
  viññattijanakaṁ taṁ ekaṁsato itarassa janakaṁ avinābhāvato tathā
  iriyāpathupatthambhakaṁ rūpassa. Etassa visesassa dassanatthaṁ rūpaṁ
  iriyāpathaṁ viññattiñcāti samuccayo kato. Vipākavajjānīti ettha
  vipākābhiññadvayavajjānīti vattabbaṁ tadaññesaṁyeva sesaggahaṇena vā 1-
  gahetabbattā. Na vā vattabbaṁ sesaggahaṇeneva abhiññācittānampi
  nivattetabbato. Na viññattiṁ janayanti mahaggatakusalādīnaṁ santabhāvena
  avipphārikabhāvato. Vipphārikameva hi kāmāvacarakusalādi viññattiṁ
  samuṭṭhāpeti. Iriyāpathupatthambhakāni pana honti satipi santabhāve
  jhānavegena saussāhattā yato tesaṁ javanakiccatā. Pañca
  bhavaṅgacittānīti sambandho. Rūpameva janayanti na iriyāpathaṁ
  nirussāhasantabhāvena paridubbalabhāvato. Kiriyāmayacittehi
  avimissabhavaṅgappavattikāle khandhādisarīrāvayavānaṁ niccalabhāvenāvaṭṭhānaṁ.
  Tathā hi abbokiṇṇe bhavaṅge pavattamāne aṅgāni osīdanti paviṭṭhāni
  viya honti. Dvattiṁsāti pana ādinā vuttesu jāgaraṇacittesu
  vattamānesu aṅgāni upatthaddhāni yathāpavattairiyāpathabhāveneva
  pavattantīti.

  *  *  *  *  *  *
  Footnote: 1. Ma. vāsaddo natthi.
-------------------------------------------------
[page 473]
      Dve pañcaviññāṇāni sabbadubbalatāya rūpaṁ na janenti
  paṭisandhicittaṁ vatthudubbalatāya. Khīṇāsavānaṁ cuticittanti ettha
  kāmāvacarānaṁ pacchimacittassa uppādakkhaṇe yassa cittassa anantarā
  kāmāvacarānaṁ pacchimacittaṁ uppajjissati rūpāvacare arūpāvacare
  pacchimabhavikānaṁ ye ca rūpāvacaraṁ arūpāvacaraṁ uppajjitvā
  parinibbāyissanti tesaṁ cavantānaṁ tesaṁ vacīsaṅkhāro nirujjhissati no ca
  tesaṁ kāyasaṅkhāro nirujjhissatīti pana vacanato aññesampi cuticittaṁ
  rūpaṁ na samuṭṭhāpetīti viññāyati. Na hi rūpasamuṭṭhāpakacittassa
  gabbhagatatādivibandhābhāve kāyasaṅkhārāsamuṭṭhāpane kāraṇaṁ atthi
  na ca yuttaṁ cuto ca cittasamuṭṭhānarūpañcassa pavattati nāpi
  cuticittaṁ rūpaṁ samuṭṭhāpetīti pāli atthi. Khīṇāsavānanti pana
  visesanaṁ appaṭisandhikanirodhena nirujjhantassa tesaṁ cuticittassa
  rūpasamuṭṭhāpanaṁ pākaṭanti katvā katanti daṭṭhabbaṁ. Soḷasa cittānīti
  paricchijja gahaṇaṁ tesaṁ rūpajananena 1- ekaṁsato niyametabbattā.
  Aññāni pana bahūni arūpe uppannāni anokāsagatattā rūpaṁ na
  janentiyeva. Na ṭhitikkhaṇe bhaṅgakkhaṇe vā rūpaṁ janentīti sambandho.
  Uppādakkhaṇe pana balavaṁ anantarādipaccayalābhato. Yathā paṭhavīādayo
  rūpadhammā cittahetukā cittasamuṭṭhānā evaṁ vedanādayopīti
  vuttaṁ cittasamuṭṭhānaṁ nāma tayo arūpino khandhā saddanavakañcātiādi.
  Tenevāha katame dhammā cittasamuṭṭhānā vedanākkhandho

  *  *  *  *  *  *
  Footnote: 1. Ma. rūpajanane.
-------------------------------------------------
[page 474]
  Saññākkhandho saṅkhārakkhandho kāyaviññatti vacīviññattīti 1-.
      Tattha kāyaviññattiādīnaṁ cittasamuṭṭhānatā pariyāyato vuttāti
  veditabbā tesaṁ anipphannattā. Evaṁ vuttaṁ catusamuṭṭhānarūpanti iminā
  taṁtaṁsamuṭṭhānasseva 2- cittajarūpassa cittapaccayatā dassitā. Yathā pana
  kammapaccayaṁ dassitaṁ evaṁ cittapaccaye gayhamāne taṁsamuṭṭhānarūpassa
  sahajātavedanādīnañca cittapaccayatā siyā. Cittasamuṭṭhānacittapaccaye
  pana asaṅkarato dassetuṁ pacchājātapaccayavasena cittapaccayaṁ uddhaṭanti
  daṭṭhabbaṁ. Cittasamuṭṭhānautuāhārehi kammasamuṭṭhānautuāhārā
  balavanto hontīti tesaṁ vasena catupañcapavattighaṭanaṁ vuttaṁ.
  Cittasamuṭṭhānānaṁ pana vasena dvattippavattighaṭanaṁ taṁpākatikacittavasena.
  Mahaggatānuttaracittavasena pana bahutarāpi pavattiyo icchitabbā
  taṁnibbattānaṁ cittajarūpānaṁ oḷārappaṇītabhāvato.
      [243] Upādinnaṁ kammajarūpaṁ paccayaṁ labhitvāti etena bahiddhā
  anupādinnaojā rūpāharaṇakiccaṁ na karotīti dasseti. Paccayalābho
  cassa kammajabhūtasannissayatāvasenāti āha tattha patiṭṭhāyāti.
  Tattha kammapaccayacittasamuṭṭhānādirūpassapi kammamūlakattā siyā
  kammajapariyāyoti taṁnivattanatthaṁ upādinnanti visesetvā vuttaṁ.
  Āhārapaccayassa āhāro na kevalaṁ upatthambhakova athakho
  janakopīti dassetuṁ catusamuṭṭhānarūpanti vuttaṁ. Dasa dvādasa vāreti

  *  *  *  *  *  *
  Footnote: 1. abhi. saṁ. 34/304. 2. Ma. ataṁsamuṭṭhānasseva.
-------------------------------------------------
[page 475]
  Vatvā kathaṁ imasseva dasa dvādasa vāre pavattighaṭanāti anuyogaṁ
  sandhāyāha ekadivasaṁ paribhuttāhārotiādi. Dārakassa sarīraṁ
  pharitvāti nābhimūlānugatāhi rasaharaṇīhi pharitvā. Aññathā
  jalābuantarike kāye makkhanāvasena na sammāviniyogo āhārassa
  sambhavatīti. Upādinnako anupādinnakoti duvidhe āhāre pubbe
  anupādinnako āhārapaccayāhāro dassitoti itaraṁ dassetuṁ
  kammajāhārotiādi vuttaṁ. Taṁ kammapaccayāhārasamuṭṭhāne vuttanayameva.
  Tenāha catasso vā pañca vā pavattiyo ghaṭetīti.
  Āhārapaccayautunopi utupaccayāhārassa viya dasa dvādasa vāre pavattighaṭanā
  veditabbā. Vuttanayattā na uddhaṭanti vadanti. Sesānanti
  kammacittautusamuṭṭhānānaṁ tisantatirūpānaṁ. Kavaḷiṁkārāhāro hi
  aññāhārasamuṭṭhitassa tisantatirūpānañca upatthambhakavasena attanā
  uppāditassa janako hutvā paccayo hoti. Evaṁ āhārapaccayo
  hontoyeva atthiavigatavasenāpi paccayo hoti. Nissayabhāvo pana
  paṭṭhānanayena natthi. Āhārapaccayā pavattamānāni rūpāni
  āhāranissayāni nāma hontīti suttantanayena vuttoti daṭṭhabbo.
  Parato utuno nissayacodanāyapi eseva nayo.
      [244] Kammasamuṭṭhānādivasena catubbidhāyapi tejodhātuyā
  rūpuppādane samatthabhāvato utu nāma catusamuṭṭhānā tejodhātūti
  vuttaṁ. Esa duvidho hotīti esa utu tejodhātubhāvāvisesepi
-------------------------------------------------
[page 476]
  Tikkhamandatāvisesena uṇho sītoti duvidho hoti. Yaṁ panettha
  vattabbaṁ taṁ heṭṭhā vitthāritameva 1-. Yadipi utu upādinnakena
  vināpi rūpaṁ samuṭṭhāpeti indriyabaddhe pana tena vinā tassa
  rūpuppādanaṁ natthīti āha upādinnakaṁ paccayaṁ labhitvāti. Tenāha
  catusamuṭṭhāno utūti. Utusamuṭṭhānoyeva hi utu upādinnakena
  vinā rūpaṁ samuṭṭhāpeti. Utupaccayaṁ nāma catusamuṭṭhānikaṁ rūpaṁ.
  Yañhi utusamuṭṭhānaṁ paṇṇarasavidhaṁ rūpaṁ yañca tadaññatisantatirūpaṁ
  tassa sabbassapi sabhāgo utu upatthambhakapaccayo hotīti. Yasmā
  visabhāgo utu himādi viya padumādīnaṁ visadisarūpuppattihetubhūtaṁ purimarūpaṁ
  vināsentaṁ viya hoti tasmā sabhāgaṁ visabhāgañca ekajjhaṁ gahetvā
  vuttaṁ utu catusamuṭṭhānikarūpānaṁ pavattiyā ca vināsassa ca paccayo
  hotīti. Dīghampi addhānanti dasa dvādasa vāreti aññassa
  vuttaparicchedato dīghampi kālaṁ. Utu hi sabhāgasantativasena
  laddhappaccayaṁ ciratarampi kālaṁ sadisākāraṁ rūpappavattiṁ santāneti
  upādinnakasannissayena vinā pageva itarathā. Tenāha anupādinnapakkhe
  ṭhatvāpīti. Maṁsavinimuttakesalomanakhacammakhīlatilakādivasena
  jīvamānasarīre aññattha matakaḷevarādivasenāti adhippāyo. Rūpassa
  nibbattiyā diṭṭhāya tassa bhaṅgopi diṭṭhoyeva hoti ittarakālattā
  dhammappavattiyāti āha nibbattiṁ passanto kālena rūpaṁ sammasati

  *  *  *  *  *  *
  Footnote: 1. Ma. vicāritameva.
-------------------------------------------------
[page 477]
  Nāmāti. Na hi nibbattimattadassanaṁ sammasanaṁ nāma hoti.
  Udayavayadassanañca adhikatanti. Esa nayo ito paresupi
  nibbattiggahaṇesu.
      [245] Lokiyacittuppādavasenevāti avadhāraṇaṁ itarassa
  avisayattā. Nibbattati taṁtaṁbhavavasena. Tadeva ekūnavīsatippabhedaṁ
  cittaṁ bhavaṅgavasena nibbattatīti sambandho. Tathā cutivasena
  tadārammaṇavasenāti etthāpi. Tatthāti tesu ekūnavīsaticittuppādesu.
  Anantaracittato paṭṭhāyātiādināpi pavattiyeva vuttā. So pana
  paṭisandhicittānaṁyeva pavattiyaṁ pavattanākāroti suddhappavatticittānaṁ
  uppattiṁ dassento pavatte panāti ādimāha. Asambhinnattāti
  avinaṭṭhattā. Asambhinnattā cakkhussātiādinā saṅkhepato vuttamatthaṁ
  vivarituṁ cakkhuppasādassa hītiādi vuttaṁ. Ṭhitippattamevāti imanā
  yathā nirujjhamānaṁ rūpaṁ kassaci paccayo na hoti evaṁ
  uppajjamānampīti dasseti. Cakkhuviññāṇaṁ uppajjatīti sambandho.
  Evaṁ sesesupi. Kāmāvacarakusalākusalakiriyacittesu ekaṁ vā pañca
  satta vā javanāni hutvā uppajjatīti sambandho. Upekkhāsahagatāhetukaṁ
  cittaṁ vāti vāsaddaṁ ānetvā sambandhitabbaṁ. Voṭṭhabbanaṁ
  hi sandhāya evaṁ vuttaṁ. Taṁ pana dutiyamoghavāravasena veditabbaṁ.
  Pañca javanāni suttamucchitādikāle sattapākatikakāle veditabbāni.
  Javanārammaṇānurūpanti tihetukañce javanaṁ tihetukaṁ duhetukaṁ vātiādinā
-------------------------------------------------
[page 478]
  Iṭṭhañce ārammaṇaṁ somanassasahagatantiādinā ca javanassa ārammaṇassa
  ca anurūpaṁ. Sesadvāresūti sotadvārādisesadvāresu.
      [246] Anukkamenāti udayabbayañāṇādhigamānukkamena
  paññābhāvanaṁ sampādeti arahattaṁ adhigacchati. Rūpesu manasikārasattakaṁ
  rūpasattakaṁ rūpadhammesu sattahākārehi manasikarotīti attho. Evaṁ
  arūpasattakampi veditabbaṁ. Imehi ākārehīti imehi
  ādānanikkhepanamanasikārādippakārehi imehi vā tathāvuttakoṭṭhāsehi.
  Āropetvāti tilakkhaṇaṁ āropetvā.
      Ādānanikkhepanatoti bhavassa gahaṇavissajjanato jātito maraṇato
  cāti attho. Vayovuḍḍhatthagāmitoti vayasā vuḍḍhassa aṭṭhaṅgāmibhāvato
  aṭṭhaṅgamato icceva attho. Āhāratoti āhārahetu
  rūpassa paccayabhūtāahāratoti attho. Ayalohādibhūmipāsāṇādibhedaṁ
  vividhavaṇṇasaṇṭhānaṁ kammānapekkhaṁ sabhāvasiddhaṁ rūpaṁ dhammatārūpaṁ.
  Sattāti sattadhā sattahākārehi. Vipassatīti taṁ taṁ koṭṭhāsaṁ
  tilakkhaṇaṁ āropetvā vipassati sammasati.
      Bhārādānaṁ dukakhaṁ loketi 1- vacanato khandhabhārassa ādito gahaṇanti
  katvā ādānanti paṭisandhīti āha. Sabbeva nikkhipissanti bhūtā loke
  samussayanti 2- pana vacanato khandhabhāranikkhepoti katvā nikkhepananti
  cutīti vuttaṁ. Yo ciraṁ jīvati so vassasatanti 3- vacanato onādhikabhāvo 4-

  *  *  *  *  *  *
  Footnote: 1. saṁ. khandhavāra. 17/32. 2. dī. mahā. 10/181.
  3. khu. mahāniddesa 29/143. 4. Ma. tato ūnādhikabhāvo.
-------------------------------------------------
[page 479]
  Appamāṇanti vuttaṁ ekaṁ vassasataṁ paricchinditvāti. Etthantare
  sabbe saṅkhārāti etasmiṁ ādānanikkhepantare pavattā sabbe
  bhūtupādāyarūpabhedā 1- saṅkhārā. Rūpadhammesu hi idaṁ sammasanavidhānanti.
  Aniccāti gahitamatthaṁ yuttito hadaye patiṭṭhāpanatthaṁ kasmātiādi
  vuttaṁ.
      Tattha uppādavayappavattitoti uppajjanavasena nirujjhanavasena ca
  pavattanato ahutvā sambhavato hutvā vayupagamanatoti attho.
  Vipariṇāmatoti santānassa purimuttaravisadisabhāvatoti vadanti. Taṁ
  vassasataparicchinne rūpe idaṁ sammasananti adhippāyeneva vuttaṁ siyā
  jarāmaraṇena vipariṇāmetabbatoti atatho. Asatipi dhammabhede
  avatthābhedo icchitabbo. Na hi uppādāvatthāeva bhavaṅgāvatthāti
  vuttā. Tathāhi vuttaṁ jarāya ceva maraṇena 2- ca dvedhā
  parijhāmapakatitāyāti. Sabhāvavigamoeva vā ettha vipariṇāmo.
  Khaṇikatā tāvakālikatā. Niccasabhāvābhāvoyeva niccapaṭikkhepo.
  Aniccadhammā hi teneva attano sabhāvena jānantānaṁ niccataṁ
  paṭikkhipanti nāma. Yato na niccanti aniccaṁ uppādakkhaṇe
  yadavatthā saṅkhārā na tadavatthā ṭhitikkhaṇeti avatthantaruppattiyā 3-
  ñāyati tesaṁ kilamanākāroti āha ṭhitiyaṁ jarāya kilamantīti.
  Svāyamattho pākaṭajarāya veditabbo. Ye pana saṅkhārānaṁ ṭhitiṁ
  na sampaṭicchanti tattha vattabbaṁ heṭṭhā vuttameva. Dhammānaṁ

  *  *  *  *  *  *
  Footnote: 1. Ma. bhūtupādāyarūpappabhedā. 2. Ma. cāti. 3. Ma. avatthantarappavattiyā.
-------------------------------------------------
[page 480]
  Sabhāvo nāma duratikkamo jarānantaraṁ bhaṅgoti āha jaraṁ patvā
  avassaṁ bhijjantīti. Tasmāti yasmā uppādajarābhaṅgavasena
  saṅkhārānaṁ nirantarabādhā 1- tato ca nesaṁ dussahatāya dukkhamatā
  tissannaṁ dukkhatānaṁ saṁsāradukkhassa ca adhiṭṭhānatāya dukkhavatthukā
  tasmā abhiṇha .pe. Dukkhāti yojanā. Sukhapaṭikkhepatoti idaṁ
  vuttanayameva. Ṭhitiṁ mā pāpuṇantu uppajjamānākāreneva
  pavattantūti adhippāyo.
      Uppannāti hi iminā uppādakkhaṇasamaṅgitā vuttā.
  Ṭhānappattā mā jirantūti kasmā vuttaṁ nanu atthato ṭhitieva jarāti.
  Saccametaṁ. Jarāvasena pana yo kilamatho so idha jarāggahaṇena
  gahitoti daṭṭhabbaṁ. Mā bhijjantūti niccataṁ āsiṁsati 2-. Kassaci
  dhammissarassāpi bhagavato vasavattibhāvo natthi. Na hi lakkhaṇaññathattaṁ
  kenaci kātuṁ sakkā. Bhāvaññathattameva hi iddhivisayo. Suññā
  saṅkhārā tena tīsu ṭhānesu vasavattamānākārena. Tasmāti
  vuttakāraṇaparāmasanaṁ. Suññatoti nivāsīkārakavedakādhiṭṭhāyakavirahena
  tato suññato na nissayabhāvatoti ekaccassa parikappitasabhāvasuññato 3-.
  Assāmikatoti sāmibhūtassa kassaci abhāvato. Etena
  anattaniyataṁ dasseti. Avasavattitoti yathāvuttavasavattibhāvābhāvato.
  Attapaṭikkhepatoti paraparikappitassa attano paṭikkhipanato.
  Suññatotiādinā hi dhammānaṁ bāhirakaparikappitāttaviraho vutto. Iminā

  *  *  *  *  *  *
  Footnote: 1. Ma. nirantarabādhatā. 2. Ma. āsīsati. evamuparipi.
  3. Ma. ekaccaparikappitasabhāvasuññato.
-------------------------------------------------
[page 481]
  Pana ataṁsabhāvato attā na hotīti. Ettha ca
  uppādavayappavattitotiādinā 1- catūhi kāraṇehi aniccā
  abhiṇhasampatipīḷanatotiādinā catūhi kāraṇehi dukkhā suññatotiādinā catūhi
  kāraṇehi anattāti rūpadhamme niruḷhaṁ lakkhaṇattayaṁ pubbe attanā
  asallakkhitaṁ sallakkhetvā sammasanto taṁ tattha āropetīti vuccati.
      [247] Tathā pana tena tena 2- ādānanikkhepavasena
  sammasitattā āha rūpe tilakkhaṇaṁ āropetvāti. Tattha ca yasmā
  aniccalakkhaṇaggahaṇapubbakaṁ dukkhalakkhaṇaggahaṇaṁ dukkhalakkhaṇaggahaṇapubbakaṁ
  vā anattalakkhaṇaggahaṇaṁ. Aniccalakkhaṇañcettha rūpabhedena
  dassiyamānaṁ yathoḷārikato dīpetabbanti taṁ vassasataparicchedena paṭhamaṁ
  dassetvā 3- vassasataṁ ṭhitassa dasa vā vīsati vātiādinā vibhajitvā
  anukkamena yāva uddharaṇādikoṭṭhāsavasena rūpassa bhaṅgaṁ disvā
  tato aniccaṁ dukkhaṁ anattāti tilakkhaṇāropanaṁ vayovuḍḍhatthagamato
  sammasanaṁ tasmā taṁ dassetuṁ tameva vassasatantiādinā vayavasena
  rūpassa sammasanavidhi āraddho.
      Tattha yasmā oḷārikavasenevāyaṁ ādito rūpabhedo gayhati
  tasmā na vassasataṁ samakoṭṭhāsavasena vibhattaṁ. Majjhimāvatthāya
  vā tathārūpattā majjhimavaye ekaṁ vassaṁ vaḍḍhitaṁ. Mandatābāhullena
  pavattaṁ vassānaṁ dasakaṁ mandadasakaṁ. Esa nayo sesesupi.
      [248] Tadāti paṭhame vassadasake. Soti pugagalo.

  *  *  *  *  *  *
  Footnote: 1. Ma. uppādavayavattitoti. 2. Ma. tathā panānena. 3. Ma. dassentena.
-------------------------------------------------
[page 482]
  Capaloti anavaṭṭhitakiriyatāya taraḷo. Tena momūhabhāvato viseseti.
  Na hesa navamadasake viya momūhabhāvena mando athakho capalatāyāti.
  Tenāha kumārakoti. Tatiye dasake maṁsapāripūriyā yathārahaṁ
  chavivaṇṇo vippasīdatīti āha vaṇṇāyatanaṁ vepullaṁ pāpuṇātīti.
  Catutthe dasake aṭṭhīnaṁ nhārūnañca thirabhāvappattiyā balañca thāmo ca
  vepullaṁ pāpuṇāti. Pañcame dasake yobbanamadassa dūrībhāvena
  yebhuyyena kilesatanutāya paññā yathārahaṁ suvisadā hoti. Khiḍḍāya
  rati khiḍḍārati. Kapallikādinissayavisesena padīpassa suddhatādi viya
  nissayavisesena pañcamachaṭṭhadasakesu paññāya vuḍḍhihāniyo
  veditabbā. Purato pabbhāro hoti kaṭisandhigīvāsandhīnaṁ vasena rassassāpi
  pageva dīghassa. Pabbhāroti ca garubhāvena palambako. Momūho
  hoti satipaññāvippavāsato. Sayanabahulova hoti ṭhānādivasena
  sarīrabhāvaṁ vahituṁ asakkonto.
      [249] Tiṇṇaṁ tiṇṇaṁ vassānanti yebhuyyatāya vuttaṁ.
  Catuvassikopi hi eko koṭṭhāso hotīti. Dvisataṁ koṭṭhāse
  katvā ekekāyanavassavasenātipi 1- veditabbaṁ. Vassāne pavattarūpanti
  sambandho.
      [250] Taṁ pana vassānaṁ dvimāsamattaṁ 2- na pubbe viya
  catumāsanti āha dvemāsanti. Accantasaṁyogepetaṁ upayogavacanaṁ.
  So pana vassāno utu sāvaṇapoṭṭhapadamāsā assayujakattikamāsā

  *  *  *  *  *  *
  Footnote: 1. Ma. ekekāyanavasenātipi. 2. Ma. dvidhā māsamattaṁ.
-------------------------------------------------
[page 483]
  Sarado migasirapussamāsā hemanto māghaphagguṇamāsā sisiro
  citravesākhamāsā vassanto jeṭṭhāsāḷhamāsā gimho utūti
  veditabbo. Cha koṭṭhāse katvāti dasadasanāṭikāvasena cha koṭṭhāse
  katvā.
      Abhimukhaṁ purato kamanaṁ abhikkamo. Paṭinivattanavasena kamanaṁ
  paṭikkamo. Āmukhaṁ lokanaṁ ālokanaṁ. Vividhaṁ itocitoca lokanaṁ
  vilokanaṁ. Hatthapādānaṁ saṅkocanaṁ sammiñjanaṁ 1-. Āyamanaṁ pasāraṇaṁ.
      [251] Pāduddharaṇakāleti dutiyapāduddharaṇakāle. Pādassāti
  uddhaṭapādassa. Omattāti sattito hīnappamāṇā. Tenāha
  mandāti. Itarāti tejovāyodhātuyo. Yathā padassa uddharaṇaṁ
  sijjhati tathā pavattacittasamuṭṭhānarūpesu ekaṁsato tejovāyodhātūnaṁ
  adhimattatā icchitabbā sallahukasabhāvatāya tāsaṁ. Tatoeva ca
  itarāsaṁ omattatā garusabhāvattā. Taṁsambandhattā pana sesaṁ
  tisamuṭṭhānarūpaṁ taggatikameva hoti. Kāyavacīviññattippavattiyaṁ
  vāyopaṭhavīadhimattatā imassa atthassa nidassananti daṭṭhabbā.
  Purato haraṇe pacchato haraṇe ca uddharaṇe viya sabhāvarūpappavattīti 2-
  tāsaṁyeva dvinnaṁ dhātūnaṁ adhimattatā icchitabbāti āha
  tathā atiharaṇavītiharaṇesūti. Yathā uddharaṇādīsu lahusabhāvattā 3-
  pacchimānaṁ dvinnaṁ dhātūnaṁ kiccaṁ adhikaṁ hoti itarāsaṁ hīnaṁ evaṁ
  vossajjanādīsu tīsu garusabhāvattā purimānaṁ dvinnaṁ kiccaṁ adhikaṁ hoti

  *  *  *  *  *  *
  Footnote: 1. Ma. saṅkucanaṁ samiñjanaṁ. 2. Ma. sallahukasabhāvarūpappavattīti.
  3. Ma. sallahukasabhāvattā.
-------------------------------------------------
[page 484]
  Itarāsaṁ hīnanti dassento āha vossajjanetiādi.
  Tadupādāyarūpānīti tā dhātuyo nissāya pavattaupādāyarūpāni. Etthevāti
  uddharaṇeyeva. Tenāha atiharaṇaṁ appatvāti. Itīti evaṁ.
  Tattha tatthāti tasmiṁ tasmiṁ uddharaṇādikoṭṭhāse. Pabbapabbantiādi
  tesaṁ dhammānaṁ koṭṭhāsantarasaṅkarābhāvadassanaṁ. Taṭataṭāyantāti
  taṭataṭāyantī viya. Tena tesaṁ pavattikkhaṇassa ittarataṁ dasseti.
      [252] Assāti sammasanassa. Dārutiṇukkādīsūti
  dārūkkātiṇukkādīsu. Kiṁ andhabāla ekaghanaṁ satataṁ sabbadābhāviṁ
  ekanti maññasīti adhippāyenāha kimettha manāpanti. Idampīti
  yadidaṁ telavaṭṭikkhayena padīpassa apaññāyanaṁ vuttaṁ idampi.
  Aṅgulaṅgulantareti aṅguliyā mitaṁ aṅgulanti aṅgulappamāṇe padeseti
  attho. Tantuno avayavalesabhūtaṁ paramasukhumabhāvappattaṁ aṁsuṁ sandhāyāha
  aṁsuṁ pana muñcitvāti.
      Tatthātiādi upamāsaṁsandanaṁ. Tattha kāmaṁ upameyye viya
  upamāyaṁ pākaṭo kālabhedo natthi ekakoṭṭhāsagataṁ pana
  koṭṭhāsantaraṁ na pāpuṇātīti ettāvatā upamābhāvo veditabbo.
  Upamāyampi vā tāva yāvāti kālassa bhedamattā labbhatevāti
  tassā gahaṇe kālabhedavasenāpi upamā yojetabbā.
      [253] Pubbe ādānanikkhepādivasena catusantatirūpaṁ saṅkharitvā 1-
  dassitaṁ idāni āhārasamuṭṭhānādivasena bhinditvā dassento

  *  *  *  *  *  *
  Footnote: 1. Ma. saṅgharitvā.
-------------------------------------------------
[page 485]
  Tadeva rūpaṁ visaṅkharitvātiādimāha. Tattha visaṅkharitvāti vibhajitvā.
  Visaṅgharitvāti vā pāṭho. Ayamevattho. Āharamayanti āhārena
  nibbattaṁ. Jattanti 1- milātaṁ. Kilantanti khinnaṁ. Dhātanti
  tittaṁ. Pīṇitanti maṁsupacayasampattiyā pīṇitaṁ. Tatoeva mudu.
  Siniddhanti siniddhacchavitāya saṇhaṁ. Tatoeva phassavantaṁ.
      [254] Uṇhakāle samuṭṭhitarūpanti uṇhasantāpena
  santattarūpaṁ sandhāyāha. Sītautunāti sappāyena sītautunā.
  Āyatanadvāravasenāti āyatanasaṅkhātadvāravasena. Kammadvāranivattanatthaṁ
  āyatanaggahaṇaṁ. Kāyadvāreti pasādakāyadvāre. Manodvāraṁ nāma
  sāvajjanaṁ bhavaṅgaṁ. Tassa nissayabhāvato hadayavatthuṁ sandhāya
  nissitavohārena manodvāreti vuttaṁ yattha manodvāruppatti.
  Somanassitadomanassitavasenāti somanassitadomanassitapuggalavasena
  somanassitadomanassitakālavasena vā. Ayamatthoti ayaṁ idāni vuccamāno
  saṅkhārānaṁ atiittarakhaṇatāsaṅkhāto attho.
      [255] Jīvitanti jīvitindriyaṁ. Sukhadukkhāti sukhadukkhā vedanā.
  Upekkhāpi hi sukhadukkhāsueva antogadhā iṭṭhāniṭṭhabhāvato.
  Attabhāvoti jīvitavedanāviññāṇāni ṭhapetvā avasiṭṭhadhammā
  vuttā. Saññāti keci. Kevalāti attanā niccabhāvena vā
  avomissā. Ekacittasamāyuttāti ekekena cittena sahitā.
  Lahuso vattate khaṇoti vuttanayena ekacittakkhaṇikatāya lahuko

  *  *  *  *  *  *
  Footnote: 1. Ma. jhattanti.
-------------------------------------------------
[page 486]
  Atiittaro jīvitādīnaṁ khaṇo vattati. Cullāsīti sahassāni kappanti
  caturāsītisahassaparimāṇaṁ kappaṁ. Accantasaṁyoge etaṁ upayogavacanaṁ.
  Kappanti ca sāmaññavasena ekavacanaṁ. Marūti devā. Dvīhi
  cittehi samohitāti evaṁ cirajīvinopi te dvīhi cittehi sahitā hutvā
  na tiṭṭhanti. Idaṁ vuttaṁ hoti tesampi santāne jīvitādīni
  dvīhi cittehi saha na tiṭṭhanti ekena cittena saha uppannāni
  teneva saha nirujajhanato yāva dutiyā na tiṭṭhantīti. Ye niruddhā
  marantassāti cavantassa sattassa cuticittena saddhiṁ niruddhāti vattabbā
  ye khandhā. Tiṭṭhamānassa vā idhāti ye vā idha pavattiyaṁ tiṭṭhantassa
  dharantassa bhaṅgappattiyā niruddhā khandhā. Sabbepi sadisā te
  sabbepi ekasadisā atthaṅgatā appaṭisandhikā puna āgantvā
  paṭisandhānābhāvena vigatā. Yathā hi cutikkhandhā na nibbattanti
  evaṁ tato pubbepi khandhā. Tasmā ekacittakkhaṇikaṁ sattānaṁ
  jīvitanti adhippāyo. Anantarā ca ye bhaggāti ye saṅkhārā
  anantarameva bhaggā niruddhā. Ye ca bhaggā anāgateti ye ca
  saṅkhārā anāgate bhaggā bhañjanasīlā bhijjissanti. Tadantarā
  niruddhānanti tesaṁ atītānāgatānaṁ antarā vemajjhe paccuppannataṁ
  patvā niruddhānaṁ bhaggānaṁ. Vesamaṁ natthi lakkhaṇeti tesaṁ tividhānampi
  bhaṅgalakkhaṇanimittaṁ visamatā visadisatā natthi. Anibbattena na
  jātoti anuppannena cittena jāto na hoti ajāto nāma
-------------------------------------------------
[page 487]
  Hoti. Paccuppannena vattamānena cittena jīvati jīvamāno nāma
  hoti. Cittabhaṅgā mato lokoti cuticittassa viya sabbassapi tassa
  tassa cittassa bhaṅgappattiyā ayaṁ loko paramatthato mato nāma hoti
  niruddhassa appaṭisandhikattā. Evaṁ santepi paññatti paramatthiyā.
  Yāyaṁ taṁ taṁ santaṁ sanissayaṁ cittaṁ upādāya tisso jīvati pusso
  jīvatīti evaṁ vacanappavattiyā visayabhūtā santānapaññatti sā
  ettha paramatthikā 1- paramatthabhūtā. Tathā hi vadanti nāmagottaṁ
  na jīratīti. Anidhānagatā bhaggāti ye bhaggā na te katthaci
  nidhānaṁ gatā athakho abhāvameva gatā. Puñjo natthi anāgate
  yato āgaccheyyuṁ vattamānabhāvaṁ. Nibbattā yepīti ye
  paṭiladdhattabhāvā paccuppannā tepi āragge sāsapupamā tiṭṭhanti.
  Yathā nāma sūciyaṁ ṭhitāyaṁ sāsapo khitto tassā sikhaṁ phuṭaṭhamatto
  vigacchati na tiṭṭhati evaṁ saṅkhārā uppajjitvā bhijjanti na tesaṁ
  avaṭṭhānaṁ atthīti. Bhaṅgo nesaṁ purakkhatoti nesaṁ nibbattadhammānaṁ
  bhaṅgo nāma puratoeva kato ekaṁsabhāvī na apasakkatīti attho.
  Porāṇehīti purimakehi atītehi. Adassanatoti apassitabbato.
  Āyantīti āgacchanti. Uppajjantīti imināpi kutoci rāsito
  āgamanābhāvenāha 2-. Bhaggā gacchantyadassananti bhaggāpi katthaci
  upagamanābhāvato sabbena sabbaṁ adassanaṁ abhāvameva gacchanti.
  Tattha nidassanamāha vijjuppādo .pe. Vayanti cāti.

  *  *  *  *  *  *
  Footnote: 1. Ma. paramatthiyā. 2. Ma. āgamanābhāvamevāha.
-------------------------------------------------
[page 488]
      [256] Vivaṭṭakappato paṭṭhāya uppajjanakarūpanti iminā
  sayameva uppajjanakadhammatāya dhammatārūpanti anvatthanāmataṁ dasseti.
  Ayalohādīsu ayo nāma kāḷalohaṁ. Lohaṁ nāma jātilohaṁ
  vijātilohaṁ kittimalohaṁ pisācalohanti catubbidhaṁ.
       Tattha ayo rajaṭaṁ suvaṇṇaṁ tipu sīsaṁ tambalohaṁ vekantakalohanti
  imāni satta jātilohāni. Nāgasikalohaṁ 1- vijātilohaṁ. Kaṁsalohaṁ
  vaṭṭalohaṁ ārakūṭanti 2- tīṇi kittimalohāni. Morakkhakādi pisācalohaṁ.
  Tattha tambalohaṁ vekantakanti imehi dvīhi jātilohehi saddhiṁ sesaṁ
  sabbampi idha lohanti gahitaṁ.
      Tipūti setatipu. Sīsanti kāḷatipu. Suvaṇṇaṁ
  ākaruppannarasaviddhādibhedaṁ. Muttā sāmuddikamuttādi. Maṇīti
  veḷuriyalohitaṅgamasāragallāni ṭhapetvā avaseso sabbo maṇiviseso.
  Veḷuriyo vaṁsavaṇṇamaṇi. Saṅkho sāmuddikasaṅkho. Silāti
  kāḷasilāpaṇḍusilādibhedā sabbāpi ratanasammatasilā. Pavāḷaṁ nāma
  vaṭṭumaṁ viddhamaṁ 3-. Lohitaṅgaṁ rattamaṇi. Masāragallaṁ kabaramaṇi.
  Bhūmiādayo pākaṭāva. Tadassāti taṁ dhammatārūpaṁ assa yogino.
  Taruṇapallavavaṇṇanti ambādīnaṁ taruṇapallavena samānavaṇṇaṁ.
  Sabhāgarūpasantatinti vaṇṇādinā samānabhāgaṁ rūpasantānaṁ.
  Anuppabandhāpayamānanti hetuphalaparamparāya pabandhanavasena pavattantaṁ.
      Soti yogī. Tanti asokarukkhapaṇṇaṁ. Pariggahetvāti

  *  *  *  *  *  *
  Footnote: 1. Ma. nāganāsikalohaṁ. 2. Ma. hārakūṭanti. 3. viddumanti mañṇe.
-------------------------------------------------
[page 489]
  Ñāṇena paricchijja gahetvā. Iminā nayenāti iminā
  asokapaṇṇe vuttena nayena. Sabbampi ayalohādibhedaṁ dhammatārūpaṁ.
  Tampi hi sītakāle sītalaṁ uṇhakāle suriyasantāpena uṇhataraṁ
  hoti. Tattha sītabhāvena pavattaṁ rūpaṁ uṇhaṁ uṇhabhāvena pavattaṁ
  rūpaṁ sītaṁ na pāpuṇāti. Tattha tattheva taṭataṭāyantaṁ
  bhijjatītiādinā yojetabbaṁ.
      [257] Kalāpatoti arūpadhammakalāpato. Yasmā tattha
  phassapañcamakā dhammā sabbacittuppādasādhāraṇā supākaṭā suviññeyyā
  ca tasmā tesaṁ vasena dassento kalāpatoti phassapañcamakā
  dhammāti āha. Ye ime sammasane uppannā phassapañcamakā
  dhammā sabbe te vinaṭṭhāti sambandho. Pavattacittanti sattasu
  ṭhānesu sammasanavasena pavattaṁ cittaṁ. Sammasantoti ekajjhaṁ gahetvā
  sammasanto. Taṁ yuttataranti taṁ ariyavaṁsakathāyaṁ vuttaṁ yuttataraṁ
  āsannabhāvena vibhūtataraṁ rūpasattake sammasanaṁ saha gahetvā
  sammasanassa vuttattā. Apica rūpasattake sammasanassa rūpadhammesu
  sātisayaṁ ghanavinibbhogaṁ katvā pavattattā tabbisayaṁ arūpasammasanaṁ
  sātisayaṁ aniccādilakkhaṇappaṭivedhāya saṁvattatīti 1- taṁ yuttataraṁ. Na
  pana apubbakesātiādisammasanaṁ 2- katvā tabbisayaṁ pavattitaṁ. Tathā
  sati kammaṭṭhānaṁ navanavameva 3- siyā pubbe gahitaṁ sammasanavisayaṁ
  chaḍḍetvā aññassa sammasanavisayassa gaṇhanato. Sesānipīti

  *  *  *  *  *  *
  Footnote: 1. Ma. sampavattatīti. 2. Ma. apubbakesādisammasanaṁ. 3. Ma. navaṁ navaṁ eva.
-------------------------------------------------
[page 490]
  Yamakato sammasanādīnipi. Tenevāti ariyavaṁsakathānayeneva.
      Tampi cittanti ādānanikkhepato sammasanavasena
  pavattacittuppādampi. Cittasīsena hi niddeso. Esa nayo sabbattha.
  Yamakato sammasati nāma nāmarūpadhamme ārabbha yugaḷakavasena
  sammasanassa pavattanato. Ayañhi pubbe rūpasattakavasena sammasitvā
  ṭhitopi idāni ādānanikkhepādivasena sammasitvāva ṭhitaṁ sammasanaṁ
  sammasati 1-. Khaṇikato sammasanādīsupi eseva nayo.
      [258] Etampīti etaṁ catutthaṁ sammasanacittampi.
  Paṭhamacittanti ādānanikkhepādivasena rūpasammasitacittaṁ yaṁ
  rūpapariggāhakacittanti adhippetaṁ. Sammasitacittasammasanena 2- tesaṁ
  khaṇikabhāvassa vibhāvanato idaṁ sammasanaṁ khaṇikato sammasananti vuttaṁ. Idameva
  ca sammasanaṁ diguṇitaṁ anekasammasanapaṭipāṭisambhavato paṭipāṭito
  sammasananti vuttaṁ. Vaṭṭeyyāti sambhaveyya. Tathā sati
  paṭipāṭisammasanapasutāyeva bhāvanā siyā na mūlakammaṭṭhānupakārī na cāyaṁ
  samāpattivāro 3-. Yasmā ca tattakena rūpadhammesu arūpadhammesu ca
  aniccādilakkhaṇāni suṭṭhu vibhūtāni honti tasmā vuttaṁ yāva
  dasamacittasammasanā .pe. Ṭhapetabbanti. Ṭhapetabbanti ca na
  ekādasamaṁ dvādasamena sammasitabbanti paṭipāṭito sammasanassa
  paricchedadassanaparaṁ na tato sammasanato oramanadassanaparaṁ tasmā punapi
  rūpaṁ pariggahetvā yāva dasamacittasammasanā bhāvanamanuyuñjateva.

  *  *  *  *  *  *
  Footnote: 1. Ma. taṁ sammasati. 2. Ma. sammasitasammasitacittasammasanena 3. Ma. samāpatticāro.
-------------------------------------------------
[page 491]
  Vuttanti ariyavaṁsakathāyaṁ vuttaṁ.
      [259] Visuṁ sammasananayo nāma natthīti aniccādimanasikāravinimutto
  añño vipassanāmanasikāro natthi. Vipassanāyañca
  diṭṭhiādivikkhambhanā idha diṭṭhiugghāṭanādayoti adhippetā.
  Vipassanāyaeva hi pavattivisesena diṭṭhiugghāṭanādayo ijjhantīti
  dassento yampanetantiādimāha. Tattha sattasaññāti sattā
  atthīti uppajjanakasaññā. Dubbalāya attadiṭṭhiyā sahagatasaññātipi
  vadanti. Sattasaññaṁ ugghāṭitacittenāti sattasaññāya
  vikkhambhanavasena pavattanacittena diṭṭhi uppajjati 1-.
  Saññāvipallāsahetūppajjanakā cittadiṭṭhivipallāsā tadabhāvena hontīti.
  Māno nāma yo diṭṭhūpanissayo apāyagamaniyo so diṭṭhiyā vikkhambhitāya
  vikkhambhitoeva hoti diṭṭhiyā samucchinnāya samucchijjanatoti āha
  diṭṭhiugghāṭita .pe. Mano nuppajjatīti. Māno vikkhambhiyamāno
  taṇhāya pavattiṁ nivāreti abhimatavisayesueva taṇhāya pavattanatoti
  vuttaṁ mānasamugghāṭita .pe. Taṇhā nuppajjatīti. Taṇhāti
  idha sukhumā nikanti adhippetāti āha taṇhāya .pe. Pariyādinnā
  nāma hotīti.
      Ayaṁ nayoti idāni vuccamāno sammasanavidhi. Mama vipassanāti
  imassāpi attaniyasaññitāya vipassanāya asmibhūto 2- attā
  parāmasiyatīti diṭṭhi gahitāti 3- tathā gaṇhato hi diṭṭhiugghāṭanaṁ nāma na

  *  *  *  *  *  *
  Footnote: 1. Ma. nuppajjati. 2. Ma. sāmibhūto. 3. Ma. diṭṭhigāhatāti.
-------------------------------------------------
[page 492]
  Hotīti vuttaṁ. Kāmañcāyaṁ diṭṭhivisuddhikaṅkhāvitaraṇavisuddhisamadhigamena
  visuddhadiṭṭhiko maggena pana asamugghāṭitattā anoḷārikāya ca
  diṭṭhiyā vasenevaṁ vuttaṁ. Suṭṭhūti sammā. Manāpanti ca kiriyāvisesanaṁ.
  Manavaḍḍhanākārenāti attho. Ubhayenāpi vipassanāvisayaṁ
  abhimānamāha 1-. Tena vuttaṁ mānasamugghāṭo nāma na hotīti.
  Vipassituṁ sakkomīti tattha samatthatāpadesena guṇavisesayogato
  vipassanāya assādetabbatā dassiyati cittaṁ vipassituṁ sakkomi tasmā
  vipassantoeva kālaṁ vītināmessāmīti vipassanaṁ assādentassāti
  yojanā.
      [260] Yasmā diṭṭhisamugghāṭanaṁ nāmettha visesato
  anattāvipassanāya 2- hoti tasmā taṁ dassentena sace saṅkhārātiādinā
  anattānupassanāvidhiṁ vatvā yasmā pana anattato anupassantena
  saṅkhārā aniccatopi dukkhatopi anupassitabbā eva tadupabrūhanato
  tasmā hutvā abhāvaṭṭhenātiādi vuttaṁ. Yasmā mānasamugghāṭanaṁ
  nāma aniccānupassanāya hoti. Khaṇe khaṇe bhajjanake saṅkhāre
  passantassa kuto mānassa avasaro. Aniccasaññā bhāvetabbā
  asmimānasamugghāṭāyāti hi vuttaṁ. Yasmā nikantipariyādānaṁ nāma
  dukkhānupassanāya hoti. Na hi sabhāvato dukkhavatthuto ca dukkhabhūte
  saṅkhāre passantassa tattha īsakampi abhirati hoti. Assādānupassino
  hi tattha taṇhā uppajjeyya. Sesaṁ anattalakkhaṇe

  *  *  *  *  *  *
  Footnote: 1. Ma. adhimānamāha. 2. Ma. anattānupassanāYu.
-------------------------------------------------
[page 493]
  Vuttanayameva.
      Ayaṁ panettha saṅkhepattho. Vuttanayena pana paṭipāṭito
  sammasanapasutassa yogino yadā anattānupassanā tikkhā sūrā visadā
  pavattati itarā dvepi tadanugatikā tadānena diṭṭhiugghāṭanaṁ kataṁ
  hoti. Attadiṭṭhimūlikā hi sabbā diṭṭhiyo. Anattānupassanā ca
  attadiṭṭhiyā ujupaṭipakkhā. Yadā pana aniccānupassanā tikkhā sūrā
  visadā pavattati itarā dvepi tadanugatikā tadānena mānasamugghāṭanaṁ
  kataṁ hoti. Satipi hi niccagāhe mānajappanā idaṁ niccaṁ idaṁ
  dhuvantiādinā bakabrahmuno viya. Aniccānupassanā ca niccagāhassa
  ujupaṭipakkhā. Yadā pana dukkhānupassanā tikkhā sūrā visadā pavattati
  itarā dvepi tadanugatikā tadānena nikantipariyādānaṁ kataṁ hoti.
  Sati hi sukhasaññāya taṇhāgāhova dukkhānupassanā ca nikantiyā
  ujupaṭipakkhā. Evaṁ tissannaṁ anupassanānaṁ kiccavisesavasena
  diṭṭhiugghāṭanādīni honti. Tena vuttaṁ iti ayaṁ vipassanā attano
  attano ṭhāneyeva tiṭṭhatīti. Anupassanānaṁ yathārahaṁ sakakiccakaraṇañhi
  sakaṭṭhāneyeva ṭhānaṁ tasmā visuṁ sammasananayo natthīti na
  vattabbanti adhippāyo.
      Sabbākāratoti idha viya ekadesena appatvā sabbākārato
  sarūpato kiccato ca anavasesato pattabbā. Idhevāti
  tīraṇapariññāyameva. Ekaccānaṁyevettha anupassanānaṁ paṭilābhoti āha
-------------------------------------------------
[page 494]
  Ekadesaṁ paṭivijjhantoti. Tā pana sayameva sarūpato dassiyantīti 1-.
  Tappaṭipakkhadhammeti yā anupassanā idha sambhavanti tāsaṁ
  paṭipakkhadhamme niccasaññādike pajahati vikkhambheti. Khayānupassananti
  saṅkhārānaṁ khaṇabhaṅgānupassanaṁ. Bhāventoti vaḍḍhento.
      [261] Ghanasaññanti santatisamūhakiccārammaṇānaṁ vasena
  ekattaggahaṇaṁ. Vayānupassananti hutvā abhāvānupassananti vadanti.
  Yāya paññāya ghanavinibbhogaṁ katvā aniccaṁ vayaṭṭhenāti passati
  sā vayānupassanā. Bhaṅgānupassanato paṭṭhāya tassā pāripūrīti
  ghanasaññāya pahānaṁ hoti tato pubbe aparipuṇṇatāya taṁ na
  hoti. Evamaññatthāpīti paripuṇṇāparipuṇṇatā pahānatīraṇapariññāsu
  vipassanāpaññāya daṭṭhabbā. Paccakkhato anvayato ca
  saṅkhārānaṁ bhaṅgaṁ disvā tattheva bhaṅgasaṅkhāte nirodhe adhimuttatā
  vayānupassanā tāya āyūhanaṁ pajahati. Yadatthaṁ yāya ca āyūhati
  tasmiṁ pavatte taṇhāya cassa cittaṁ na namatīti. Tena vuttaṁ
  vayānupassanaṁ bhāvento āyūhanaṁ pajahatīti. Jātassa jarāmaraṇehi
  dvidhā pariṇāmadassanaṁ rūpasattakādivasena vā pariggahitassa
  taṁtaṁparicchedato paraṁ aññabhāvadassanaṁ vipariṇāmānupassanā tāya dhuvasaññaṁ
  thirabhāvaggahaṇaṁ pajahatīti. Animittānupassanādayo aniccānupassanādayoeva.
  Nimittanti santatiyaṁ samūhe ca ekattasaññāya gayhamānaṁ
  kālantarāvaṭṭhāyibhāvena niccabhāvena ca saṅkhārānaṁ

  *  *  *  *  *  *
  Footnote: 1. Ma. dassessati.
-------------------------------------------------
[page 495]
  Sakiccaparicchedatāya saviggahaṁ viya upaṭṭhānamattaṁ. Paṇidhinti sukhapaṭṭhanaṁ
  rāgādipaṇidhiṁ vā atthato taṇhāvasena saṅkhāresu ninnataṁ.
  Abhinivesanti attābhinivesaṁ. Etesaṁ hi nimittādīnaṁ paṭipakkhabhāvena
  aniccānupassanādayo animittādināmehi vuttāti aniccānupassanādīhi
  pahātabbā niccasaññādayo viya animittaggāhādayova paṭipakkhāti
  daṭṭhabbā. Rūpādiārammaṇaṁ ñatvā tadārammaṇassa cittassa
  bhaṅgaṁ disvā saṅkhārāeva bhijjanti saṅkhārānaṁ maraṇaṁ na añño
  koci atthīti bhaṅgavasena suññataṁ gahetvā pavattā vipassanā
  adhipaññā ca sā dhammesu ca vipassanāti adhipaññādhammavipassanā
  tāya niccasārādiādānavasena pavattaṁ abhinivesaṁ sataṇhaṁ diṭṭhiṁ
  pajahati. Yathābhūtañāṇadassanaṁ nāma sappaccayanāmarūpadassanaṁ. Tena
  ahosiṁ nu kho ahaṁ atītamaddhānanti evamādikaṁ issarakato 1- loko
  sambhavatīti evamādikañca sammohābhinivesaṁ pajahati. Bhayatupaṭṭhānavasena
  uppannaṁ sabbabhavādīsu ādīnavadassanañāṇaṁ ādīnavānupassanā
  tāya kassacipi ālayanissayādassanato ālayābhinivesaṁ tathāpavattaṁ
  taṇhaṁ pajahati. Saṅkhārānaṁ muñcanassa upāyabhūtaṁ paṭisaṅkhāñāṇaṁ
  paṭisaṅkhānupassanā tāya aniccādīsu appaṭisaṅkhā tattha 2-
  paṭisaṅkhānassa paṭipakkhabhūtaṁ avijjaṁ pajahati. Saṅkhārupekkhā
  anulomañāṇañca vivaṭṭānupassanā. Tassā hi vasena tassa padumapalāse
  udakabindūni viya sabbasaṅkhārehi cittaṁ paṭilīyati paṭikuṭati. Tasmā

  *  *  *  *  *  *
  Footnote: 1. Ma. issarato. 2. Ma. appaṭisaṅkhātattā.
-------------------------------------------------
[page 496]
  Tāya saṁyogābhinivesaṁ kāmasaṁyogādikilesappavattiṁ pajahati.
  Aniccānupassanādayo sattānupassanā heṭṭhā atthato vibhattāti. Purato ca
  saṁvaṇṇiyantīti idha na vuttā. Tāsūti aṭṭhārasasu mahāvipassanāsu.
  Imināti yoginā. Tasmāti aniccādilakkhaṇattayavasena saṅkhārānaṁ
  diṭṭhattā. Taṁdassanaṁ hi aniccādianupassanāti. Paṭividdhāti
  paṭiladdhā. Yadaggena hi ñāṇena savisayo paṭividdho tadaggena
  taṁ paṭividdhaṁ nāma hoti.
      Byañjanameva nānaṁ yathā rukkho pādapo tarūti. Tāpi
  animittāpaṇihitasuññatānupassanā. Sabbāpi vipassanā. Tasmā
  ekadesena paṭividdhā hontīti adhippāyo. Kaṅkhāvitaraṇavisuddhiyāva
  saṅgahitaṁ tasmā taṁ pageva siddhanti attho. Tenāha idampi
  dvayaṁ paṭividdhameva hotīti. Sesesu nibbidānupassanādīsu dasasu.
  Kiñci paṭividdhaṁ kiñci appaṭividdhanti iminā tesaṁ ekadesaṁ
  paṭivedhamāha 1-. Aniccānupassanāya hi siddhāya nirodhānupassanā
  khayānupassanā vayānupassanā vipariṇāmānupassanā ca ekadesena
  siddhā nāma honti dukkhānupassanāya siddhāya nibbidānupassanā
  ādīnavānupassanā ca anattānupassanāya siddhāya itarāti.
      [262] Parato paṭipadāñāṇadassanakathāyaṁ abbhādivigamena
  ākāsassa viya paṅkamalavigamena udakassa viya kāḷakāpagamena
  suvaṇṇassa viya saṅkilesavigamena ñāṇassa parisuddhīti āha

  *  *  *  *  *  *
  Footnote: 1. Ma. ekadesapaṭivedhamāha.
-------------------------------------------------
[page 497]
  Niccasaññādīnaṁ pahānena visuddhañāṇoti. Anekākāravokārasaṅkhāresu
  lakkhaṇattayasallakkhaṇasammasanassa katattā vuttaṁ sammasanañāṇassa
  pāraṁ gantvāti. Tattha sammasanañāṇassāti nayavipassanāsaṅkhātassa
  kalāpasammasanañāṇassa. Tasseva hi thirabhāvāya itare sammasanavisesāti
  vadanti. Sammasanañāṇassāti vā kasāpasammasanādisammasanañāṇassa.
  Anupadadhammavipassanāya sadisā hi sā. Tāya hi diṭṭhiugghāṭanādi
  sambhavatīti vitthārato bhāvanāvidhānaṁ parato vattukāmo saṅkhepato
  tāva ārabhatīti āha. Saṅkhepato hi ārambho ādikammikassa
  sukaro. Tatrāti saṅkhepena ārambhe.
      Kathanti kathetukamyatāpucchā. Yaṁ paccuppannānaṁ .pe.
  Udayabbayānupassane ñāṇanti vuttaṁ taṁ kathaṁ ñātabbanti ceti
  attho. Santatipaccuppanne khaṇapaccuppanne vā dhamme
  udayabbayadassanābhiniveso kātabbo na atītānāgateti vuttaṁ paccuppannānaṁ
  dhammānanti. Udayadassanañcettha yāvadeva vayadassanatthanti
  vayadassanassa padhānataṁ dassetuṁ vipariṇāmānupassane paññāti vatvā
  taṁ pana vayadassanaṁ udayadassanapubbakanti āha udayabbayānupassane
  ñāṇanti. Jātanti nibbattaṁ paṭiladdhattabhāvaṁ. Ayaṁ hi jātasaddo
  khaṇattayasamaṅgitaṁ sandhāya vutto ye dhammā jātā bhūtātiādīsu
  viya na atītaṁ
-------------------------------------------------
[page 498]
      Ye te jātā na te santi ye na jātā tatheva te
      laddhattabhāvā no bhaggā teva santi sabhāvatoti-
  ādīsu viya nāpi jātatāmattaṁ yantaṁ jātaṁ bhūtaṁ saṅkhatantiādīsu
  viya. Tenāha jātaṁ rūpaṁ paccuppannanti. Paccuppannarūpaṁ nāma
  jātaṁ khaṇattayapariyāpannanti attho. Taṁ pana ādito
  duppariggahanti santatipaccuppannavasena vipassanābhiniveso kātabbo.
  Tassāti rūpassa. Paccayalakkhaṇapapañcaṁ anāmasitvā nibbattilakkhaṇaṁ
  udayoti nibbattanasaññitaṁ saṅkhatalakkhaṇaṁ udayo uppādo.
  Vipariṇāmalakkhaṇaṁ vayoti vipariṇāmasaññitaṁ saṅkhatalakkhaṇaṁ vayo
  vināso. Anupassanāñāṇanti yā udayassa ca vayassa ca anupekkhanā
  taṁ ñāṇaṁ. Kiñcāpi kalāpasammasanādīsu jātijarāmaraṇasīsena
  jātijarāmaraṇavanto dhammā vuttā idha pana udayabbayañāṇaniddese
  jāti paccuppannā tassā nibbattilakkhaṇaṁ udayo vipariṇāmalakkhaṇaṁ
  vayoti ādinā vuccamāne jātijarāmaraṇānaṁ jātijarāmaraṇavantatā
  nipphannatā ca anuññātā viya hotīti taṁ pariharituṁ paṭiccasamuppādaṅgesu
  bhavapariyosānāva desanā gatā 1-.
     Soti yogī. Iminā pālinayenāti imāya jātaṁ rūpaṁ
  paccuppannantiādinā dassitāya pāligatiyā. Jātinti na pasūtiṁ na ca
  paṭhamābhinibbattimattaṁ athakho uppādaṁ nibbattivikāraṁ. Svāyaṁ
  vikāro yasmā saṅkhārānaṁ abhinavāvaṭṭhānajarā viya navabhāvāpagamoti

  *  *  *  *  *  *
  Footnote: 1. Ma. katā.
-------------------------------------------------
[page 499]
  Āha abhinavākāranti. Samanupassatīti sambandho. Anuppannassa
  rāsi vā nicayo vā natthi yato āgaccheyya uppajjamānaṁ
  aladdhattabhāvassa sabbena sabbaṁ avijjamānattā. Tenāha uppajjamāna
  .pe. Natthīti. Yathā anāgate addhani ime dhammā sabbena
  sabbaṁ natthi evaṁ atītepi addhanīti dassento nirujjhamānassāpīti
  ādiṁ vatvā avijjamānānaṁyeva rūpārūpadhammānaṁ hetupaccayasamavāye
  uppādo uppajjitvāva ca sabbaso abhāvupagamoti imamatthaṁ
  samudāyagataṁ tadekadesabhūtāya upamāya vibhāvetuṁ yathā panātiādi
  vuttaṁ. Tattha rāsitoti rāsibhāvena samussito puñjo rāsi. Yathā
  tathā piṇḍibhūto nicayo. Bhūmiyaṁ nidahitvā ṭhapitaṁ nidhānaṁ. Upavīṇeti
  etenāti upavīṇaṁ vīṇāvādanaṁ.
      [263] Evaṁ saṅkhepato udayavayamanasikāravidhiṁ dassetvā idāni
  vitthārato dassetuṁ punayānītiādi vuttaṁ. Tattha avijjāsamudayāti
  avijjāya uppādā atthibhāvāti attho. Virodhanirodhī hi 1- uppādo
  atthibhāvavācakopi hotīti vuttovāyamattho. Tassā purimabhavasiddhāya
  avijjāya sati imasmiṁ bhave rūpassa uppādo hotīti attho.
  Paccayasamudayaṭṭhenāti paccayassa uppannabhāvena atthibhāvenāti 2-
  attho. Avijjādīhi ca tīhi atītakālikāni tesaṁ sahakārikāraṇabhūtāni
  upādādīnipi gahitānevāti veditabbaṁ 3-. Pavattipaccayesu
  kabaḷiṁkārāhārassa balavatāya soeva gahito āhārasamudayāti.

  *  *  *  *  *  *
  Footnote: 1. Ma. nirodhavirodhīhi. 2. Ma. atthibhāvatoti. 3. Ma. daṭṭhabbaṁ.
-------------------------------------------------
[page 500]
  Tasmiṁ pana gahite pavattipaccayatāsāmaññena utucittānipi gahitāneva
  hontīti catusamuṭṭhānikarūpassa paccayato udayadassanaṁ vibhāvitamevāti
  daṭṭhabbaṁ. Avijjātaṇhūpanissayasahiteneva kammunā rūpakāyassa
  nibbatti asati ca avijjūpanissayāya bhavanikantiyā jātiyā asambhavoevāti.
  Yathā ca rūpassa avijjātaṇhūpanissayatā evaṁ vedanādīnampi
  daṭṭhabbā. Āhāro pana uppannassa rūpassa posako kavaḷiṁkārāhārassa
  adhippetattā kāmadhātādhiṭṭhānattā ca desanāya. Ukkaṁsaniddesena
  vā āhāraggahaṇaṁ. Nibbattilakkhaṇanti ādinā kālavasena
  udayadassanamāha. Tattha addhāvasena pageva udayaṁ passitvā ṭhito
  [1]- Santativasena disvā anukkamena kh.vasena passati. Pañca
  lakkhaṇānīti avijjā taṇhā kammaṁ āhāroti imesaṁ paccayānaṁ
  atthitāsaṅkhātalakkhaṇāni ceva rūpassa nibbattilakkhaṇañcāti imāni
  pañca lakkhaṇāni. Tesaṁ atthitā 2- hi rūpassa udayo lakkhiyati
  etehīti lakkhaṇānīti vuccanti. Nibbatti pana saṅkhatalakkhaṇamevāti.
      Avijjānirodhā rūpanirodhoti aggamaggañāṇena avijjāya
  anuppādanirodhato anāgatassa rūpassa anuppādanirodho hoti paccayābhāve
  abhāvato. Paccayanirodhaṭṭhenāti avijjāsaṅkhātassa anāgate
  uppajjanakarūpapaccayassa niruddhabhāvena. Taṇhānirodhā kammanirodhoti
  etthāpi eseva nayo. Āhāranirodhāti pavattipaccayassa

  *  *  *  *  *  *
  Footnote: 1. Ma. idha. 2. atuthitāyāti maññe.
-------------------------------------------------
[page 501]
  Kavaḷiṁkārāhārassa abhāve. Rūpanirodhoti taṁsamuṭṭhānarūpassa abhāvo hoti.
  Sesaṁ heṭṭhā vuttanayānusārena veditabbaṁ. Vipariṇāmalakkhaṇanti
  bhaṅgakālavasena tesaṁ vayadassanaṁ. Tasmā taṁ addhāvasena pageva passitvā
  ṭhito idha santativasena disvā anukkamena khaṇavasena passati. Pañca
  lakkhaṇānīti idha avijjādīnaṁ catunnaṁ paccayānaṁ anuppādanirodhā 1-
  rūpassa khaṇanirodho cāti imāni pañca lakkhaṇāni. Tesañhi
  anuppādanirodhā rūpassa accantanirodho lakkhiyati etehīti lakkhaṇānīti
  vuccanti. Vipariṇāmo saṅkhatalakkhaṇameva. Eseva nayo
  vedanākkhandhādīsu. Ayaṁ pana viseso. Phuṭṭho vedeti phuṭṭho
  sañjānāti phuṭṭho cetetīti phassapaccayā vedanā cakkhusamphassajā
  vedanā saññā cetanāti ca vacanato phasso vedanāsaññāsaṅkhārakkhandhānaṁ
  pavattipaccayo taṁnirodhā ca tesaṁ nirodho.
  Mahāpadhānamahānidānasuttesu abhidhamme ca aññamaññapaccayavāre
  nāmarūpapaccayā viññāṇanti vacanato nāmarūpaṁ viññāṇassa
  pavattipaccayo taṁnirodhā ca tassa nirodhoti vuttaṁ phassasamudayā
  vedanāsamudayoti ādi. Ettha ca keci tāva āhu arūpakkhandhānaṁ
  udayavayadassanaṁ 2- addhāsantativaseneva na khaṇavasenāti. Tesaṁ matena
  khaṇato udayavayadassanameva [3]- siyā. Apare panāhu paccayato
  udayavayadassane atītādivibhāgaṁ anāmasitvā sabbasādhāraṇato
  avijjādipaccayā vedanāsambhavaṁ labbhamānataṁ passati na upapādaṁ.

  *  *  *  *  *  *
  Footnote: 1. Ma. anuppādanirodho. 2. Ma. udayabbayadassanaṁ. evamuparipi. 3. Ma. na.
-------------------------------------------------
[page 502]
  Avijjādiabhāve ca tassā asambhavaṁ alabbhamānataṁ passati na bhaṅgaṁ.
  Khaṇato udayavayadassane paccuppannānaṁ uppādaṁ bhaṅgañca passatīti.
  Taṁ yuttaṁ. Santativasena hi rūpārūpadhamme udayato vayato ca
  manasikarontassa anukkamena bhāvanāya balappattakāle ñāṇassa
  tikkhavisadabhāvappattiyā khaṇato udayabbayā upaṭṭhahantīti. Ayañhi
  paṭhamaṁ paccayato udayabbayaṁ manasikaronto avijjādike paccayadhamme
  vissajjetvā udayabbayavante khandhe gahetvā tesaṁ paccayato
  udayabbayadassanamukhena khaṇatopi udayabbayaṁ manasikaroti. Tassa
  yadā ñāṇaṁ tikkhaṁ visadaṁ hutvā pavattati tadā rūpārūpadhammā
  khaṇe khaṇe uppajjantā bhijjantāva 1- hutvā upaṭṭhahanti. Tena
  vuttaṁ evampi rūpassa udayoti ādi.
      [264] Tattha evampi rūpassa udayoti evaṁ vuttanayena
  avijjāsamudayāpi. Taṇhā .pe. Kamma .pe. Āhārasamudayāpi
  rūpassa sambhavo. Evampi rūpassa vayoti evaṁ vuttanayeneva
  avijjādinirodhāpi .pe. Āhāranirodhāpi rūpassa vayo anuppādoti paccayato
  vitthārena manasikaroti 2-. Evampi rūpaṁ udetīti evaṁ vuttanayena
  nibbattilakkhaṇaṁ passantopi kammasamuṭṭhānarūpampi āhārautucittasamuṭṭhānarūpampi
  udeti uppajjati nippajjatīti passati 3-. Evaṁ
  vuttanayeneva vipariṇāmalakkhaṇaṁ passanto kammasamuṭṭhānarūpampi
  āhārautucittasamuṭṭhānarūpampi veti nirujjhatīti khaṇato vitthārena

  *  *  *  *  *  *
  Footnote: 1. Ma. bhijjantā ca. 2. Ma. manasikāraṁ karoti. evamuparipi.
  3. Ma. ayaṁ pāṭho na dissati.
-------------------------------------------------
[page 503]
  Manasikarotīti yojanā. Evaṁ manasikaroto na yāva udayabbayañāṇaṁ
  uppajjati tāva udayabbayā suṭṭhu pākaṭā na hontīti katvā
  vuttaṁ iti kirime dhammā .pe. Paṭiventīti. Nayadassanavasena
  vā evaṁ vuttaṁ. Paṭhamaṁ hi paccuppannadhammānaṁ udayabbayaṁ disvā
  atha atītānāgate nayaṁ neti.
      Dukkhādisaccappabhedā anulomādipaṭiccasamuppādappabhedā
  ekattādinayappabhedā aniccatādilakkhaṇappabhedā ca
  saccapaṭiccasamuppādanayalakkhaṇabhedā. Paṭiccasamuppādaggahaṇeneva cettha
  paṭiccasamuppannadhammānampi gahaṇaṁ tesampi attano phalaṁ pati
  paṭiccasamuppādabhāvato. Yanti karaṇe paccattavacanaṁ. Yena ñāṇenāti
  atthaṁ vadanati. Yanti vā kiriyāparāmasanaṁ. Khandhānaṁ samudayaṁ passati
  khandhānaṁ nirodhaṁ passatīti ettha yadetaṁ dassananti attho. Yaṁ
  panāti etthāpi eseva nayo. Ettha ca yathā avijjādisamudayanirodhato
  khandhānaṁ samudayanirodhassa aññattā avijjāsamudayā
  rūpasamudayotiādivacanabhedo kato na evaṁ nibbattivipariṇāmalakkhaṇehi
  khandhānaṁ udayabbayassa bhedo atthi abhinnādhikaraṇattāti
  nibbattilakkhaṇavipariṇāmalakkhaṇāni passanto khandhānaṁ udayabbaye 1-
  passatīti vacanabhedaṁ akatvāva vuttaṁ.
      [265] Uppattikkhaṇeyeva hīti hisaddo hetuaṭṭho. Yasmā
  uppādakkhaṇeyeva nibbattilakkhaṇaṁ bhaṅgakkhaṇeyeva ca vipariṇāmalakkhaṇaṁ

  *  *  *  *  *  *
  Footnote: 1. Ma. udayabbayaṁ.
-------------------------------------------------
[page 504]
  Tasmā tāni passanto khaṇato khandhānaṁ udayabbaye passati
  nāmātiādinā 1- vuttamevatthaṁ pākaṭataraṁ karoti. Iccassevanti ettha
  itisaddo hetuaṭṭho. Yasmā avijjāsamudayāti ādi paccayato
  khandhānaṁ udayabbayadassanaṁ nibbattilakkhaṇanti ādi khaṇato tasmāti
  attho. Assāti yogino. Evanti vuttappakāraparāmasanaṁ. Ye
  pana iccassa paccayatoti paṭhanti tesaṁ itīti vuttappakāraparāmasanaṁ.
  Janakāvabodhatoti khandhānaṁ janakassa avijjādipaccayassa avabujjhanato.
  Jātidukkhāvabodhatoti jātisaṅkhātassa dukkhassa avabujjhanato.
  Dukkhasaccaṁ pākaṭaṁ hoti ekadesadassanena pabbatasamuddādidassanakānaṁ
  viya. Maraṇadukkhāvabodhatoti etthāpi eseva nayo. Paccayānuppādenāti
  etena paccayānaṁ anuppādanirodho idha paccayanirodhoti
  dasseti. Paccayavatanti paccayato uppajjanakānaṁ.
      Yañcassa udayabbayadassananti yaṁ assa yogino paccayato ca
  khaṇato ca udayabbayānaṁ dassanaṁ. Tattha asammoho tappadhāno vā
  vitakkādidhammapuñjo. Maggovāyaṁ lokikoti niyyānānulomato lokiko
  maggoevāyaṁ. Iti tasmā maggasaccaṁ pākaṭaṁ hoti sabhāvāvabodhato.
  Tenevāha tatra sammohavighātatoti. Tadaṅgavasenāti attho.
  Athavā yathāvutto sammādiṭṭhisaṅkhāto maggo ariyamaggassa
  upāyabhūto asammohasabhāvo attānampi pakāseti padīpo viyāti
  maggasaccaṁ pākaṭaṁ hoti. Svāyaṁ pākaṭabhāvo mohandhakāravidhamanenāti

  *  *  *  *  *  *
  Footnote: 1. Ma. nāmāti yaṁ panātiādinā.
-------------------------------------------------
[page 505]
  Āha tatra sammohavighātatoti. Avijjāpaccayāti ādiko anulomo
  paṭiccasamuppādo pavattiyā anulomato. Avijjāsamudayātiādinā
  avijjādīsu santesūti ayamattho vuttoti āha imasmiṁ sati idaṁ
  hotīti avabodhatoti. Pavattiyā vilomanato avijjāyatveva
  asesavirāganirodhātiādiko paṭilomo paṭiccasamuppādo. Te ca
  saṅkhatā paṭiccasamuppannā jarāmaraṇaṁ bhikkhave aniccaṁ saṅkhataṁ
  paṭiccasamuppannanti 1- ādivacanato. Paṭiccasamuppannassa ca pākaṭatā
  paccayākārapākaṭatāyaeva imassetaṁ phalanti avabodhato. Purimapurimānaṁ
  nirodho uttaruttarānaṁ uppādānubandhoti ayamattho paccayato
  udayadassanena sijjhamāno ekattanayādhigamāya hoti yato so
  evaṁ karoti paṭisaṁvedetītiādivohārasiddhiyā 2- ucchedadiṭṭhiyā
  anokāsatā. Tenāha hetuphalasambandhenāti ādi. Saṅkhārā khaṇe khaṇe
  uppajjantīti ayamattho khaṇato udayadassanena sijjhamāno nānattanayādhigamāya
  hoti yato paccayapaccayuppannānaṁ sabhāvabhedāvabodhato
  so karoti so paṭisaṁvedetītiādinayappavattāya sassatadiṭṭhiyā
  anokāsatā. Tenāha khaṇato udayadassanenātiādi. Paccayato
  udayabbayadassanena paccaye sati phalassa bhāvo asati abhāvoti
  imassa atthassa siddhiyā atthitāmatteneva te dhammā kāraṇanti
  abyāpāranayo pākaṭo hoti yato attadiṭṭhiyā anokāsatā

  *  *  *  *  *  *
  Footnote: 1. saṁ. ni. 16/31. 2. Ma. yato añño karoti añño paṭisaṁvedetīti.
-------------------------------------------------
[page 506]
  Vasavattitāya alabbhaneyyato. Tena vuttaṁ dhammānanti ādi.
  Avasavattibhāvo parāyattatā sā ca sappaccayatāya veditabbā.
  Paccayato udayadassanena tehi tehi paccayehi ime dhammā uppajjanti
  uppajjamānāva 1- paccayānurūpameva uppajjantīti hetuphalassa hetuanurūpato
  siddhiyāakiriyadiṭṭhiyā anokāsatāvāti āha paccayato panāti ādi.
  Sati kāraṇe kuto akiriyavādo. Karotīti hi kāraṇaṁ.
      [266] Paccayato udayaṁ passato paccaye sati sabhāve sati
  phalassa sambhavoti atthitāmattena upakārakatāti saṅkhatānaṁ nirīhatā
  asati ca abhāvoti paccayādhīnavuttitā ca viññāyamānā attasuññataṁ
  vibhāvetīti āha paccayato cassa .pe. Tāvabodhatoti.
  Aniccalakkhaṇaṁ pākaṭaṁ hoti khaṇato udayabbayadassanena saṅkhārānaṁ
  udayabbayaparicchinnatāya 2- viññāyamānattā. Tenāha hutvā
  abhāvāvabodhatoti. Uppajjitvā nirujjhanañhi hutvā abhāvo.
  Pubbantāparantaviveko atītānāgatabhāvasuññatā. Na hi saṅkhārā
  khaṇattayato pubbe pacchā ca vijjanti tasmā pubbantāparantavivekāvabodhatoti
  ādiantavantatāpaṭivedhatoti attho. Dukkhalakkhaṇampi
  pākaṭaṁ hoti udayabbayadassanenāti sambandho. Uppajjitvā
  bhijjantā saṅkhārā uppādato uddhaṁ jarābhaṅgāvatthantarappattiyā 3-
  nirantaraṁ vibādhiyanteva. Sā ca nesaṁ vibādhiyamānatā sammā
  udayabbayadassanena vibhūtā hotīti āha dukkha .pe. Bodhatoti.

  *  *  *  *  *  *
  Footnote: 1. Ma. uppajjamānā ca. 2. Ma. udayabbato paricchinnatāYu.
  3. Ma. jarābhaṅgāvatthantaruppattiyā.
-------------------------------------------------
[page 507]
      Sabhāvalakkhaṇampīti udayabbayadassanena na kevalaṁ aniccadukkhalakkhaṇameva
  athakho paṭhavīphassādīnaṁ kakkhaḷaphusanādisaññitaṁ sabhāvasaṅkhātaṁ
  lakkhaṇampi pātubhāvaviddhaṁ 1- sabhāvāvacchinnaṁ pākaṭaṁ hoti. Tenāha
  udayabbayaparicchinnāvabodhatoti. Sabhāvalakkhaṇeti sabhāvasaññite
  lakkhaṇe taṁtaṁdhammalakkhaṇe 2-. Saṅkhatalakkhaṇassa tāvakālikattampīti
  uppādādisaṅkhatalakkhaṇassa uppādakkhaṇādiparittakālikatāpi
  khaṇantarānavaṭṭhānato tassa. Tenāha udayalakkhaṇeti ādi.
  Udayabbayamattaggahaṇañcettha udayabbayadassanavaseneva imassa ñāṇassa
  pavattanato na ṭhitikkhaṇassa abhāvā.
      Na kevalañca niccanavā athakho parittakālaṭṭhāyino. Kathanti
  āha suriyuggamaneti. Tattha udake daṇḍena katalekhā udake
  daṇḍarāji. Ussāvabinduādayo pañca kiñcāpi uttaruttari
  atiparittaṭṭhāyibhāvadassanatthaṁ nidassitā tathāpi te dandhanirodhāeva
  nidassitā tatopi lahutaranirodhattā saṅkhārānaṁ. Tathā hi
  gamanassādānaṁ devaputtānaṁ heṭṭhūpariyāyena paṭimukhaṁ dhāvantānaṁ sirasi pāde
  ca bandhakhuradhārāsannipātatopi sīghataro rūpadhammānaṁ nirodho vutto
  pageva arūpadhammānaṁ. Na kevalaṁ niccanavā nāpi parittakālaṭṭhāyinova
  athakho asārā. Kathanti āha māyātiādi. Māyādayo hi
  maṇiādivasena dissamānā ataṁsabhāvatāya asārā.
      Tattha mantosathabhāvitā indajālādikā māyā. Migataṇhikā

  *  *  *  *  *  *
  Footnote: 1. Ma. pākabhāvaviddhaṁ. 2. Ma. taṁtaṁdhammānaṁ salakkhaṇe.
-------------------------------------------------
[page 508]
  Marīci. Supinameva supinantaṁ. Maṇḍalākārena āvijjhiyamānaṁ
  alātameva alātacakkaṁ. Gandhabbadevaputtānaṁ kīḷanicchāvasena nagaraṁ
  viya ākāse upaṭṭhānamattaṁ gandhabbanagaraṁ. Ettāvatāti yvāyaṁ
  jātaṁ rūpaṁ paccuppannantiādipālinayānusārena yaṁkiñci rūpaṁ
  atītānāgatapaccuppannantiādipālinayānusārena vā yāva udayabbayapaṭivedhā
  bhāvanāvidhi āraddho ettāvatā. Kalāpasammasanādikopi hi sabbo
  bhāvanāvidhi udayavayañāṇuppādanasseva na parisaparisarīrakarabandhoti.
  Vayadhammamevāti bhijjanasabhāvameva. Vayaṁ upeti attano dhammatāya.
  Yaṁ hi upakkamena vinassatīti vuccati tampi attano dhammatāyaeva
  vinassati ahetukattā vināsassa. Upakkamahetu pana visadisuppādo
  hoti. Iminā ākārenāti yaṁkiñci samudayadhammaṁ sabbantaṁ
  nirodhadhammanti hi vuttaṁ tasmā vayaṁ anālambhitvāpi vayadhammameva
  uppajjatīti udayassa uppannañca idaṁ vayaṁ upetīti vayassa ca
  iminā yathāvuttena paccakkhakaraṇākārena. Adhunā uppannaṁ na tāva
  balappattanti āha taruṇavipassanāñāṇanti. Kalāpasammasanādivasena
  pavattaṁ sammasanaṁ na nippariyāyena vipassanāsamaññaṁ labhati
  udayabbayānupassanādivasena pavattameva labhatīti āha yassādhigamā
  āraddhavipassakoti saṅkhaṁ gacchatīti.
      [267] Imāya udayavayānupassanāsaṅkhātāya taruṇavipassanāya
  vasena na āraddhavipassanānaṁ bhaṅgānupassanādisaṅkhātāya taruṇavipassanāya

  *  *  *  *  *  *
  Footnote: 1. Ma. udayabbayā-.
-------------------------------------------------
[page 509]
  Nāpi nibbidānupassanādisaṅkhātāya balavavipassanāya vasenāti attho.
  Na hi tadā vipassanūpakkilesā uppajjantīti. Āraddhavipassakassāti
  ca āraddhavipassakassevāti evakāro luttaniddiṭṭho. Tenāha
  vipassanūpakkilesā hītiādi. Diṭṭhiggāhādivatthubhāvena vipassanaṁ
  upakkilesantīti vipassanūpakkilesā. Ariyasāvakassāti idaṁ
  ukkaṭṭhaniddesena vuttaṁ balavavipassanāvatthussāpi 1- anuppajjanato.
  Vippaṭipannakassāti sīlavipattiādivasena yathā tathā vippaṭipannakassa.
  Tassa pana paṭipattiyā garahitabbataṁ dassento vippaṭipannakassāti
  āha. Casaddo uparipadadvayepi yojetabbo. Nikkhittakammaṭṭhānassāti
  vipassanaṁ ārabhitvā antarā vosānaṁ āpannassa. Kusītapuggalassāti
  sīlasampannasseva kosajjena bhāvanaṁ ananuyuñjantassa. Athavā
  vippaṭipannakassāti vipassanābhāvanāsaṅkhātāya paṭipattiyā 2- abhāvena
  vigarahitapaṭipattikassa. Vipassanāpaṭipattiyeva hi sasambhārā pubbabhāge
  sammāpaṭipatti tadaññā vippaṭipatti sā ca tattha nikkhittadhurassa
  hoti. Nikkhittadhuratā ca kosajjenāti vuttaṁ nikkhittakammaṭṭhānassa
  kusītapuggalassāti. Yuttappayuttassāti yogena ñāṇena
  bhāvanamanuyuñjantassa. Sā pana yuttappayuttatā samathavasenāpi hotīti
  āha āraddhavipassakassāti. Uppajjantiyeva na uppajjanti
  aññathā maggāmaggañāṇasseva asambhavato.

  *  *  *  *  *  *
  Footnote: 1. Ma. balavavipassanāpattassāpi. 2. Ma. sammāpaṭipattiyā.
-------------------------------------------------
[page 510]
      Obhāsādīsu ariyadhammoti pavattaṁ uddhaccaṁ vikkhepo dhammuddhaccaṁ
  tena dhammuddhaccena vipassanāvīthito ukkamanena virūpaṁ gahitaṁ pavattitaṁ
  mānasaṁ dhammuddhaccaviggahitamānasaṁ. Obhāso dhammoti
  kāraṇupacārenāha. Īdisaṁ obhāsaṁ vissajjanto mama ariyamaggoti attho.
  Obhāsaṁ āvajjati nibbānanti vā maggoti vā phalanti vā.
  Nibbānanti gaṇhanto tattha pavattadhamme maggaphalabhāvena gaṇhati.
  Ñāṇādike pana maggaphalabhāvena gaṇhati. Tato vikkhepo uddhaccanti
  tato obhāsahetu yo vikkhepo taṁ uddhaccanti attho. Uddhaccena
  viggahitamānasoti saṅkhepato vuttamatthaṁ vivarituṁ aniccatoti ādi
  vuttaṁ.
      Tattha anicca .pe. Nappajānāti maggaṁ pattosmīti saññāya
  aniccatādivasena manasikārasseva abhāvato. Ayañca attho yo hi
  koci āvuso bhikkhu vā bhikkhunī vā mama santike arahattappattiṁ
  byākaroti sabbaso catūhi maggehi etesaṁ vā aññatarena. Katamehi
  catūhi idhāvuso bhikkhu samathapubbaṅgamaṁ vipassanaṁ bhāveti tassa
  samathapubbaṅgamaṁ vipassanaṁ bhāventassa 1- maggo sañjāyati so taṁ
  maggaṁ āsevati bhāveti bahulīkaroti. Tassa taṁ maggaṁ āsevato
  .pe. Bahulīkaroto saṁyojanāni pahīyanti anusayā byantīhonti puna
  caparaṁ āvuso bhikkhu vipassanāpubbaṅgamaṁ samathaṁ bhāveti .pe.
  Samathavipassanaṁ yuganaddhaṁ bhāveti .pe. Puna caparaṁ āvuso bhikkhuno

  *  *  *  *  *  *
  Footnote: 1. pāliyampana bhāvayatoti dissati.
-------------------------------------------------
[page 511]
  Dhammuddhaccaviggahitaṁ mānasaṁ hoti hoti so āvuso samayo yantaṁ cittaṁ
  ajjhattameva santiṭṭhati sannisīdati ekodibhāvaṁ karoti 1- samādhiyati tassa
  maggo sañjāyati .pe. Anusayā byantīhontīti 2- iminā suttapadeneva
  veditabbo. Ettha hi catutthamaggavissajjane yathāvuttamaggaphalanibbānadhammā
  dhammo. Tattha uddhaccaṁ adhigatamaggādiko ahamasmīti
  amaggādīsu vikkhepo dhammuddhaccaṁ tena upaddutaṁ viggahitamānasaṁ
  hoti. Nikanti obhāsādīsu apekkhā sukhumarūpā taṇhā. Sā
  vipassanābhiratiākārena upaṭṭhahantī adhimānikena dhammoti gayhatīti
  āha nikanti dhammoti nikantiṁ āvajjatīti.
      Vipassanobhāsoti vipassanācittasamuṭṭhitaṁ sasantatipatitaṁ
  utusamuṭṭhānañca bhāsraṁ rūpaṁ. Tattha vipassanācittasamuṭṭhitaṁ yogino
  sarīraṭṭhameva pabhassaraṁ hutvā tiṭṭhati itaraṁ sarīraṁ muñcitvā
  ñāṇānubhāvānurūpaṁ samantato pattharati taṁ tasseva paññāyati tena
  phuṭṭhokāse rūpagatampi passati passanto ca cakkhuviññāṇena
  passati udāhu manoviññāṇenāti vīmaṁsitabbanti vadanti.
  Dibbacakkhulābhino viya taṁ manoviññāṇaviññeyyamevāti vuttaṁ viya dissati 3-.
  Vipassanāvīthi nāma paṭipāṭiyā pavattamānā vipassanāva. Ukkantā
  nāma hoti yoginā maggaṁ pattomhīti adhimānena vissaṭṭhattā.
  Tassa vā yogino vipassanā tatoeva vīthiukkantā nāma hoti.

  *  *  *  *  *  *
  Footnote: 1. Ma. pāliyampana ekodi hotīti disusati. 2. aṅ. catukka. 21/212.
  3. Ma. dissatīti.
-------------------------------------------------
[page 512]
  Mūlakammaṭṭhānanti vipassanamevāha. Vemattatāyāti appavipulatāvasena
  visadisatāya. Assāti obhāsassa.
      [268] Dvīhi kūṭehi paricchinnaṁ gehaṁ dvikūṭagehaṁ. Tassa kira
  abbhantarepi ekā bhitti hoti bahipi. Ubhinnaṁ antare anupariyāyapathaṁ
  hoti. Sāyaṇhe tattha santharitāni pañcavaṇṇāni kusumāni
  visadañāṇassa obhāsena pharitaṭṭhāne rūpagataṁ ca dibbacakkhuno viya
  paññāyanti. Tena vuttaṁ bhante mayhantiādi. Evaṁ obhāsassa
  vemattatāya vatthuṁ dassetvā cirakālavippalambane vatthuṁ dassetuṁ
  ayaṁ panāti ādi vuttaṁ. Tattha ayaṁ pana vipassanūpakkilesoti
  vakkhamānappakāraṁ sandhāyāha na sabbaṁ. Soti so samathavipassanālābhī
  adhimāniko.
      [269] Divāsaneti divāṭṭhāne nisīditabbāasane. Paṭhamaṁ pañhaṁ
  pucchissāmīti cintitattā vuttaṁ pañhaṁ bhante pucchituṁ āgatomhīti.
  Pacchā upāyena puthujjanabhāvaṁ ñāpetvā kammaṭṭhāne niyojessāmīti
  cintitattā vuttaṁ avassayo bhavissāmiccevāhaṁ āgatoti. Tassa
  ca padhānattā sāvadhāraṇaṁ katvā vuttaṁ. Ayaṁ dhammoti ayaṁ
  ariyamaggānugato paṭisambhidādhammoti therassa ajjhāsayavasena vadati.
  Samādhinti abhiññāsamādhiṁ. Añcitakaṇṇoti niccalaṭṭhapitakaṇṇapuṭo.
  Palāyitumāraddho bhayena. Tenāha thero kira dosacaritoti.
  Dosacaritassa hi sūrassāpi sahasā bhayaṁ uppajjati.
-------------------------------------------------
[page 513]
  Tenassa khīṇāsavatthero ajjhāsayaṁ ñatvā iminā upāyena
  puthujjanabhāvaṁ jānāpessāmīti hatthinimmāpanādimakāsi. Dosacaritattā
  hi thero khippaṁ paṭivijjhi. Khippavirāgī hi dosacarito.
      [270] Tassāti udayabbayañāṇaṁ matthakaṁ pāpentassa yogino.
  Evampi rūpaṁ udeti evampi rūpaṁ vetītiādinā udayabbayānupassanamevettha
  tulanaṁ tīraṇañca veditabbaṁ. Yathā devānamindena khittaṁ
  vajiraṁ amoghaṁ appaṭihatañca hoti evamidampi ñāṇaṁ nipuṇaṁ
  udayabbayadassaneti vuttaṁ visaṭṭhaindavajiramivātiādi. Tattha
  tikhiṇanti akuṇṭhaṁ. Sūranti tejavantaṁ. Ativisadanti nisitabhāvena
  ativiya paṭutaraṁ ñāṇaṁ uppajjati. Tathāhinena yogī maggaṁ
  pattosmīti maññati.
      Vipassanāpītīti vipassanācittasampayuttā pīti. Khuddakādayo
  pītiyo heṭṭhā vaṇṇitāeva. Yasmā udayabbayānupassanāya vīthiṁ
  paṭipannāya anukkamena pañca pītiyo uppajjanti tasmā vuttaṁ
  ayaṁ pañca .pe. Uppajjatīti. Matthakappattena pana udayabbayañāṇena
  saddhiṁ pharaṇāpītiyeva hoti. Upacārappanākkhaṇato
  aññadāpi hi pharaṇāpīti hotiyeva. Tenāha sakalasarīraṁ kho pūrayamānā
  uppajjatīti.
      Passaddhiādīni cha yugaḷakāni aññamaññāviyogīnīti passaddhiyā
  uppannāya itarāpi uppannāeva hontīti kiccadassanamukhena tā
-------------------------------------------------
[page 514]
  Sabbāpi dassento kāyacittānaṁ neva daratho na gāravantiādimāha.
  Tattha kāyaggahaṇena rūpakāyassapi gahaṇaṁ veditabbaṁ
  na vedanādikkhandhattayasseva. Kāyappassaddhiādayo hi rūpakāyassāpi
  darathādinimmaddikāti. Kāyacittāni passaddhāni .pe. Ujukāniyeva
  honti tesaṁ apassaddhādibhāvassa hetubhūtānaṁ uddhaccādithīnamiddhādi-
  diṭṭhimānādisesanīvaraṇādiasaddhiyādimāyāsātheyyādisaṅkilesadhammānaṁ
  vidhamanavaseneva tadā vipassanācittuppādassa pavattanato. Tasmiṁ
  samayeti tasmiṁ udayabbayañāṇuppattisamaye. Manussānaṁ ayanti
  mānusī manussayoggā kāmasukharati. Tādisehi manussavisesehi
  anubhavitabbatānativattanato dibbaratipi 1- saṅgahitā mānusīsadisatāya
  kāmasukhabhāvena dibbaratipi 1- vā. Tassā atikkantatāya na mānusīti
  amānusī.
      Suññāgāranti yaṁkiñci vivittasenāsanaṁ vipassanaṁeva vā.
  Sāpi hi niccabhāvādisuññatāya yogino sukhasannissayatāya ca
  suññāgāranti vattabbataṁ labhati. Cittassa anupasamakarānaṁ
  kilesānaṁ vigamena santacittassa. Saṁsāre bhayassa ikkhanena bhikkhuno.
  Sammā ñāyena rūpārūpadhammānaṁ udayabbayānupassanādivasena vipassato
  sammasato. Anāraddhavipassanānaṁ manussānaṁ avisayatāya amānusī.
  Vipassanāpīti sukhasaññitā rati hotīti ayamettha gāthāya saṅkhepattho.
  Dutiyagāthā pana udayabbayañāṇameva sandhāya vuttā. Tattha yato
  yatoti rūpato vā arūpato vā.

  *  *  *  *  *  *
  Footnote: 1. Ma. dibbā ratipi.
-------------------------------------------------
[page 515]
      [271] Vipassanāsukhanti vipassanācittasampayuttaṁ cetasikasukhaṁ.
  Yasmā taṁsamuṭṭhitehi atipaṇītehi rūpehi sabbo kāyo pariphuṭo
  paribrūhito ca hoti tasmā vuttaṁ sakalasarīre 1- abhisandayamānanti.
  Adhimokkhoti saddhā nayevāpanakādhimokkhāti adhippāyo. Sā
  cettha na kammaphalaṁ ratanattayaṁ vā saddahanavasena pavattā athakho
  kilesakālussiyāpagamena sampayuttānaṁ ativiya pasannabhāvahetubhūtā.
  Tenāha vipassanāsampayuttā .pe. Saddhā uppajjatīti.
  Purimuppannabhāvanābalasaṁsiddhaṁ samappavattaṁ viriyaṁ sampayuttadhammānaṁ
  saṅkilesapakkhato kosajjato paggaṇhanato paggaho. Tenāha paggahoti
  viriyantiādi.
      Supaṭṭhitāti sabhāvalakkhaṇena ārammaṇe suṭṭhu upaṭṭhitā.
  Supatiṭṭhitāti paṭipakkhavigamena tena acalaniyatāya suṭṭhu patiṭṭhitā.
  Tatoeva nikhātā viya acalā. Acalabhāveneva pabbatarājasadisāti
  tīhi padehi supatiṭṭhitameva dasseti. Soti yogāvacaro. Yaṁ yaṁ
  ṭhānanti yaṁ yaṁ attano upatiṭṭhānaṭṭhānaṁ rūpaṁ vā arūpaṁ vā.
  Okkanditvāti anupavisitvā. Pakkhanditvāti tasseva vevacanaṁ.
  Dibbacakkhuno paribhaṇḍabhūtassa yathākammupagañāṇassa upaṭṭhahante
  paralokasaññite satte sandhāyāha dibbacakkhuno paraloko viyāti.
  Dibbacakkhuno paralokavisayattā vaṇṇāyatanavisayaṁ gahitanti 2-. Assa
  sati upaṭṭhāti khāyati upatiṭṭhatīti vā attho. Yadaggena hi sati

  *  *  *  *  *  *
  Footnote: 1. Ma. sakalasarīraṁ. 2. Ma. na dibbacakkhuno paralokavisayattā. vaṇṇāyatanavisayañhi tanti.
-------------------------------------------------
[page 516]
  Ārammaṇaṁ okkanditvā upatiṭṭhati tadaggena ārammaṇampi sā 1-
  okkanditvā upatiṭṭhatīti vuccati.
      Vicinitavisayattā saṅkhārānaṁ vicinane majjhattabhāvena ṭhitā
  vipassanūpekkhā. Sā pana atthato tathāpavattā tatramajjhattupekkhāva.
  Manodvārāvajjanacittasampayuttā cetanā āvajjane
  ajjhupekkhanavasena pavattiyā āvajjanupekkhāti vuttā. Udayabbayānaṁ
  suṭṭhutaraṁ upaṭṭhānato tadanupassanāya majjhattabhūtā idha
  vipassanūpekkhā nāma. Te pana udayabbayā sabbasaṅkhārānanti āha
  sabbasaṅkhāresu majjhattabhūtāti. Āvajjanāya indavajiratattanārācasadisatā
  sūratikkhabhāvo ca sabbaññutañāṇapurecarā viya tadanucarañāṇassa
  tathābhāvena daṭṭhabbā.
      [272] Vipassanānikantīti vipassanāya kāmanā apekkhā.
  Obhāsādayo vipassanāya vijambhanabhūtā tassā alaṅkāro viya hontīti
  āha obhāsādipaṭimaṇḍitāyāti. Ālayanti apekkhaṁ. Sukhumā
  santākārāti sukhumākārā santākārā ca. Sā cassā
  sukhumasantākāratā bhāvanāya sātisayappavattiyā yato kilesabhāvopissā
  duviññeyyo hoti. Tenāha yā kilesoti .pe. Hotīti.
      Etesupīti yathādassitesu ñāṇādīsu. Aññatarasmiṁ uppanneti
  idaṁ uppanne aññatarasmiṁ maggaṁ pattomhītiādiggahaṇadassanatthaṁ
  vuttaṁ [2]- aññataraññatarasseva uppajjanato. Navāpi

  *  *  *  *  *  *
  Footnote: 1. Ma. ārammaṇampissa. 2. Ma. etthantare nakāro dissati.
-------------------------------------------------
[page 517]
  Hi upakkilesā ekakkhaṇepi uppajjanti. Paccavekkhaṇā pana
  visuṁ visuṁ hoti. Na vata me ito pubbe evarūpā nikanti
  uppannapubbāti idaṁ dhammasabhāvadassanavasena vuttaṁ na pana tadā
  yogino tathācittappavattivasena. Na hi so tadā taṁ nikantiṁ 1-
  jānāti tathā sati tabbisayassa maggappattomhītiādiggahaṇassa
  asambhavoeva. Tasmā evamassa siyā na vata me evarūpā
  bhāvanābhirati uppannapubbā addhā maggapattomhīti. Upakkilesavatthubhūtāyāti
  nippariyāyato diṭṭhimānataṇhā idhupakkilesā tesaṁ vatthubhūtāya
  uppattiṭṭhānatāya. Na sabhāvatoti āha na akusalattāti.
  Yathā pana obhāsādayo evaṁ nikantipi diṭṭhiggāhādīnaṁ ṭhānaṁ hotīti
  vuttaṁ upakkilesavatthu cāti. Vatthuvasenevāti gāhe anāmasitvā
  gāhanaṁ vatthubhāvavaseneva 2-. Attavādīhi ahaṁ buddhinibandhanoti
  parikappito attā obhāsassa sāmibhūto mamāti sāmivacanassa visayabhāvena
  gahitoti āha mama obhāso uppannoti gaṇhatohidiṭṭhiggāhoti.
  Obhāsassa manāpabhāvaggahaṇamukhena 3- tena attānaṁ seyyādito
  dahatīti vuttaṁ manāpo vata obhāso uppannoti gaṇhato
  mānaggāhoti. Assādayatoti sampiyāyato. Tesanti
  diṭṭhiggāhādisaññitānaṁ upakkilesānaṁ vasena. Obhāsādīsūti
  obhāsādinimittaṁ. Kampanaṁ yathāraddhavipassanāya aṭhatvā vikkhepāpatti sā
  ca obhāsādīsu taṇhādiggāhoti dassento obhāsādīsu kampati

  *  *  *  *  *  *
  Footnote: 1. Ma. nikantīti. 2. Ma. vatthutāvaseneva. 3. Ma. manāpaggahaṇamukhe.
-------------------------------------------------
[page 518]
  .pe. Samanupassatīti āha.
      [273] Obhāsanimittaṁ cittaṁ vikampatīti sambandho. Obhāse
  vā visayabhūte upakkilesehi cittaṁ vikampatīti yojanā. Tenāha
  yehi cittaṁ pavedhatīti. Sesesupi eseva nayo. Upaṭṭhāneti satiyaṁ.
  Upekkhāya cāti vipassanūpekkhāya ca. Kusalo panātiādīsu
  kammaṭṭhānakosallayogena kusalo. Paripakkañāṇatāya paṇḍito.
  Āgamabyattiyā byatto. Upakkilesatabbisodhanesu
  ādīnavānisaṁsāvabodhayogato buddhisampanno. Ayaṁ kho soti yo so
  ācariyena kammaṭṭhānadānakāle udayabbayañāṇuppattisamaye uppajjatīti vutto
  ayaṁ kho so obhāso uppannoti uppakkilesavatthubhāvavavaṭṭhānaṁ
  dassetvā idānissā vipassanāya visayabhāvupanayanavidhiṁ dassento
  so kho panātiādimāha. Tattha paṭhamanaye aniccalakkhaṇavibhāvanameva
  dassitaṁ. Tasmiṁ siddhe itarampi lakkhaṇadvayaṁ siddhameva hoti.
  Dutiyanaye pana obhāsādike nissāya uppajjanakadiṭṭhiggāhādīnaṁ
  ugghāṭanasamugghāṭanapariyādānavasena manasikāravidhiṁ dassetuṁ sace
  obhāso attā bhaveyyātiādi vuttaṁ. Arūpasattake sace saṅkhārā
  attā ca 1- bhaveyayuntiādi sabbasaṅkhārasaṅgaṇhanavasena sāmaññato
  vuttaṁ idha obhāsādivasena saṅkhāre vibhajja vuttaṁ. Seso
  manasikāravidhi tattha vuttanayovāti āha sabbaṁ arūpasattake vuttanayena
  vitthāretabbanti. Obhāsaṁ netaṁ mamāti samanupassanto

  *  *  *  *  *  *
  Footnote: 1. Ma. casaddo na dissati.
-------------------------------------------------
[page 519]
  Taṇhāgāhato cittaṁ sodheti. Nesohamasmīti samanupassanto
  mānaggāhato. Na meso attāti samanupassanto diṭṭhiggāhato.
  Tenāha obhāsaṁ netaṁ mamātiādi. Esa nayo ñāṇādīsupi.
      Imāni dasa ṭhānānīti imāni yathāvuttāni obhāsādīni dasa
  upakkilesakāraṇāni. Paññā yassa paricitāti yassa yogino
  paññā obhāsādīsu aniccatādiggahaṇavasena paricitavatī pariggahetvā
  upaparikkhitvā ṭhitā. Dhammuddhaccassa samaggabhāvajānanena
  dhammuddhaccakusalo hoti
      [274] Vīthipaṭipannanti udayabbayānupassanāvasena
  vipassanāvīthipaṭipannaṁ. Diṭṭhivisuddhiyanti diṭṭhivisuddhiyaṁ adhigatāyaṁ.
  Diṭṭhivisuddhiñāṇena vā diṭṭhiyā visodhanena dukkhasaccassa vavaṭṭhānaṁ kataṁ hoti
  dukkhasaccapariyāpannassa nāmarūpassa vavaṭṭhāpanato 1-. Nāmarūpassa
  paccayā nāma samudayapakkhiyāti 2- āha kaṅkhā .pe. Samudayasaccassa
  vavaṭṭhānaṁ katanti. Abhidhammanayena hi sabbakilesā kammañca
  samudayasaccaṁ. Imissanti imāyaṁ. Sammāti aviparītaṁ.
  Maggassāti ariyamaggassa upāyabhūtamaggassa.
               Vīsatimaparicchedavaṇṇanā niṭṭhitā 3-.
                   -------------------

  *  *  *  *  *  *
  Footnote: 1. Ma. vavatthānato 2. Ma. nāmarūpasamudayapakkhiyāti.
  3. maggāmaggañāṇadassanavisuddhiniddesavaṇṇanā niṭṭhitā.
  iti vīsatimaparicchedavaṇṇanā.
-------------------------------------------------
[page 520]
               Paṭipadāñāṇadassanavisuddhiniddesa vaṇṇanā
      vipassanāvārassa 1- matthakappattiyā saṅkhārupekkhāñāṇaṁ
  sikhāppattā vipassanā. Sikhāppatti panassa udayabbayañāṇādīnaṁ
  attaṭṭhamānaṁ vasena jātāti āha aṭṭhannaṁ pana ñāṇānaṁ vasena
  sikhāppattā vipassanāti. Oḷārikoḷārikassa saccapaṭicchādakamohatamassa
  vigamena saccapaṭivedhānukulattā saccānulomikañāṇanti anulomañāṇamāha.
  Tāni pana ñāṇāni sarūpato dassetuṁ aṭṭhannanti cātiādi
  āraddhaṁ. Tattha udayabbayadassanena saṅkhārānaṁ aniccalakkhaṇaṁ
  tadanusārena itaralakkhaṇāni ca vibhāventīyeva udayabbayānupassanā
  pavattatīti katvā vīthipaṭipannaṁ vipassanāsaṅkhātaṁ 2- udayabbayānupassanāñāṇanti
  vuttanti keci. Tayidaṁ tassa sabbaso tīraṇapariññābhāvameva
  maññamānehi vuttaṁ. Kiñcāpi hi udayabbayañāṇaṁ
  tīraṇapariññantogadhameva udayabbayādīnaṁ pana jānanaṭṭhena paccakkhato
  dassanaṭṭhena ca ñāṇadassanāni udayabbayañāṇādīni. Tāniyeva
  paṭipakkhato visuddhattā ñāṇadassanavisuddhi. Sāeva ariyamaggo
  paṭipajjati etāyāti paṭipadāti 3- paṭipadāñāṇadassanavisuddhīti vuttaṁ.
  Taṁ pana uppannamattaṁ appaguṇaṁ sandhāya vuttaṁ. Paguṇaṁ hi
  niccasaññādippahānasiddhiyā pahānapariññāya adhiṭṭhānabhūtaṁ yato
  tadadhigamena aṭṭhārasasu mahāvipassanāsu ekaccā adhigatāeva honti.

  *  *  *  *  *  *
  Footnote: 1. Ma. vipassanācārassa. 2. Ma. vīthipaṭipannavipassanāsaṅkhātaṁ. 3. paṭipadā cāti.
-------------------------------------------------
[page 521]
  Na hi udayabbayānaṁ paccakkhato paṭivedhena vinā sāmaññākārānaṁ
  tīraṇamattena sātisayaṁ paṭipakkhappahānaṁ sambhavati. Asati ca
  paṭipakkhappahāne kuto ñāṇādīnaṁ vajiramiva avihatavegatā tikhiṇavisadāditā
  vā. Tasmā paguṇabhāvappattaṁ udayabbayañāṇaṁ pahānapariññāpakkhiyameva
  daṭṭhabbaṁ.
      Sabbasaṅkhārānaṁ bhaṅgasseva anupassanā bhaṅgānupassanā tadeva
  ñāṇaṁ bhaṅgānupassanāñāṇaṁ. Yathābhūtadassāvī bhāyati etasmāti
  bhayaṁ tebhūmikadhammā tesu bhayato upaṭṭhitesu bhāyitabbākāraggāhiñāṇaṁ
  bhayatupaṭṭhānañāṇaṁ. Muñcituṁ icchatīti muñcitukamyaṁ cittaṁ
  puggalo vā tassa bhāvo muñcitukamyatā tameva ñāṇaṁ
  muñcitukamyatāñāṇaṁ. Punapaṭisaṅkhātākārena pavattaṁ ñāṇaṁ
  paṭisaṅkhānupassanāñāṇaṁ. Nirapekkhatāya saṅkhārānaṁ upekkhavasena
  pavattaṁ ñāṇaṁ saṅkhārupekkhāñāṇaṁ. Tasmāti yasmā
  upakkilesavinimuttaṁ udayabbayañāṇādinavavidhaṁ ñāṇaṁ paṭipadāñāṇadassanavisuddhi
  tasmā.
     [275] Upakkilesavimuttanti visesanena vibhāvitamatthaṁ anabujjhanto
  codako puna udayabbayañāṇe yogo kimatthiyoti pucchi 2-. Tattha
  kimatthiyoti kiṁpayojano niratthako pageva nibbattitattā pakkassa
  pacanaṁ viyāti adhippāyo. Athavā lakkhaṇasallakkhaṇādihetupaṭipāṭiggahaṇavasena
  tamatthaṁ ñāpetukāmo ācariyova kathetukamyatāvasena

  *  *  *  *  *  *
  Footnote: 1. Ma. paṭisaṅkhānākārena. 2. Ma. pucchati.
-------------------------------------------------
[page 522]
  Kimatthiyoti pucchi 1-. Lakkhaṇasallakkhaṇatthoti aniccādilakkhaṇānaṁ
  sammadeva upadhāraṇattho. Tattha kāraṇaṁ dassento udayabbayañāṇaṁ
  hīti ādimāha. Nanu ca udayabbayañāṇaṁ nāma saṅkhārānaṁ
  udayabbayameva passati na aniccādilakkhaṇattayaṁ tena kathaṁ
  aniccādilakkhaṇattayasallakkhaṇaṁ hotīti. Na kho panetaṁ evaṁ daṭṭhabbaṁ
  udayabbayañāṇaṁ lakkhaṇattayavisayaṁ hotīti. Udayabbaye pana paṭividdhe
  aniccalakkhaṇaṁ pākaṭaṁ hutvā upaṭṭhāti. Tato yadaniccaṁ taṁ dukkhaṁ
  yaṁ dukkhaṁ tadanattāti itaralakkhaṇampi. Athavā udayabbayaggahaṇena
  hutvā abhāvākāro abhiṇhasampatipīḷanākāro avasavattanākāro ca
  vibhūtataro hotīti kāraṇabhāvena udayabbayañāṇe yogassa
  lakkhaṇattayasallakkhaṇatthatā veditabbā na sammukheneva. Heṭṭhāti
  maggāmaggañāṇadassanavisuddhito heṭṭhā. Taṁ hi obhāsādiuppattihetutāyatikkhaṁ
  visadaṁ hutvā pavattampi diṭṭhiādīhi upakkiliṭṭhattā kuṇṭhaṁ avisadameva
  jātaṁ. Tenāha dasahi .pe. Nāsakkhīti. Amanasikārāti hetumhi
  nisakkavacanaṁ. Kissa amanasikārāti hi idaṁ kena paṭicchannattāti
  pucchitassa paṭicchādakassa hetupucchā. Santatiyā hissa paṭicchannattā
  aniccalakkhaṇaṁ na upaṭṭhāti. Sā ca santati udayabbayāmanasikārena
  paṭicchādikā jātā. Iriyāpathehi paṭicchannattā dukkhalakkhaṇaṁ
  na upaṭṭhāti. Te ca iriyāpathā abhiṇhasampatipīḷanāmanasikārena
  paṭicchādakā jātā. Ghanena paṭicchannattā anattalakkhaṇaṁ na

  *  *  *  *  *  *
  Footnote: 1. Ma. pucchati.
-------------------------------------------------
[page 523]
  Upaṭṭhāti. Te ca ghanā nānādhātuvinibbhogāmanasikārena
  paṭicchādakā jātāti. Udayabbayaṁ passato na udayāvatthā vayāvatthaṁ
  pāpuṇāti vayāvatthā vā udayavatthaṁ. Aññova udayakkhaṇo
  aññova vayakkhaṇoti ekopi dhammo khaṇavasena bhedato upaṭṭhāti
  pageva atītādikoti āha udayabbayampana .pe. Upaṭṭhātīti.
      Tattha santatiyā vikopītāyāti pubbāpariyena pavattamānānaṁ
  dhammānaṁ aññoññabhāvasallakkhaṇena santatiyā ugghāṭitāya. Na hi
  sammadeva udayabbayaṁ sallakkhentassa dhammā sambandhabhāvena upaṭṭhahanti
  athakho ayosalākā viya asambandhabhāvenāti suṭṭhutaraṁ aniccalakkhaṇaṁ
  pākaṭaṁ hoti. Abhiṇhasampatipīḷanaṁ manasikaritvāti yathāpariggahitaudayabbayavasena
  saṅkhārānaṁ nirantaraṁ patipīḷiyamānataṁ vibādhiyamānataṁ
  manasikaritvā. Iriyāpathe ugghāṭiteti iriyāpathe
  labbhamānadukkhapaṭicchādakabhāve ugghāṭite. Ekasmiṁ hi iriyāpathe
  uppannassa dukkhassa vinodakaṁ iriyāpathantaraṁ tassa paṭicchādakaṁ viya hoti
  evaṁ sesāpīti iriyāpathānaṁ taṁtaṁdukkhapaṭicchādakabhāve yāthāvato
  ñāte tesaṁ dukkhapaṭicchādakabhāvo ugghāṭito nāma hoti saṅkhārānaṁ
  nirantaraṁ dukkhābhitunnatāya pākaṭabhāvato. Tenāha dukkhalakkhaṇaṁ
  yāthāvasarasato upaṭṭhātīti. Nānādhātuyoti nānāvidhā
  paṭhavīādidhātuyo nānāvidhe sabhāvadhamme. Vinibbhujjitvāti aññā
  paṭhavīdhātu aññā āpodhātūtiādinā añño phasso aññā
-------------------------------------------------
[page 524]
  Vedanātiādinā ca visuṁ visuṁ katvā. Ghanavinibbhoge kateti samuhaghane
  kiccārammaṇaghane ca pabhedite. Yā hesā aññamaññupatthaddhesu
  samuhitesu 1- rūpārūpadhammesu ekattābhinivesavasena aparimadditasaṅkhārehi
  gayhamānā samuhaghanatā tathā tesaṁ tesaṁ dhammānaṁ kiccabhedassa
  satipi ca paṭiniyatabhāve ekato gayhamānā kiccaghanatā tathā
  sārammaṇadhammānaṁ satipi ārammaṇakaraṇabhede ekato gayhamānā
  ārammaṇaghanatā ca tā dhātūsu ñāṇena vinibbhujjitvā dissamānā
  hatthena parimajjiyamāno pheṇapiṇḍo viya vilayaṁ gacchanti. Yathāpaccayaṁ
  pavattamānā suññā ete dhammā dhammamattāti anattalakkhaṇaṁ
  pākaṭataraṁ hoti. Tena vuttaṁ nānādhātuyo .pe. Upaṭṭhātīti.
      Dhuvabhāvapaṭikkhepato na niccanti aniccaṁ khandhapañcakaṁ. Yathāha.
  Rūpaṁ kho rādha aniccaṁ vedanā. Saññā. Saṅkhārā. Viññāṇaṁ
  aniccanti 2-. Tattha kāraṇaṁ vadanto uppādavayaññathattabhāvāti āha.
  Uppādo nibbattilakkhaṇaṁ vayo vipariṇāmalakkhaṇaṁ aññathattaṁ jarā
  tesaṁ tabbhāvatoti 3- attho. Hutvā abhāvatoti uppajjitvā
  vinassanato. Ettha ca purimena jātijarāmaraṇasabbhāvato aniccanti
  dasseti dutiyena pākabhāvaviddhaṁsābhāvato. Yassa bhāvena khandhapañcakaṁ
  aniccanti vuccati taṁ aniccalakkhaṇanti dassetuṁ uppādavayaññathattanti
  ādi vuttaṁ. Tena hi taṁ aniccanti lakkhiyati.

  *  *  *  *  *  *
  Footnote: 1. Ma. lamuditesu. 2. saṁ. khandhavāra. 17/240. 3. Ma. sabbhāvatoti.
-------------------------------------------------
[page 525]
  Ākāravikāroti ākāravikati. Abhāvākāro hi vikatirūpena labbhati
  virūpattā na uppādākāro. Ākāravikāroti vā ākāraviseso.
  Hutvā abhāvo hi pākabhāvato bhinno vidadhaṁsābhāvattā. Tattha ca
  aniccalakkhaṇaṁ niruḷhaṁ. Aniccākāro hi dukkhānattākārehi viya
  uppādākārato ca visiṭṭho. Tathāhi saddassa viddhaṁsābhāvo
  saṅkhatabhāvenapi sādhiyati. Saṅkhatabhāvo ca atthato uppādavantatā.
  Uppādo ca pākabhāvasādhitā dharamānāvatthā. Iminā nayena
  dukkhānattalakkhaṇāni veditabbāni. Apica yathā niccapaṭikkhepato
  aniccanti niccākārapaṭikkhepato yathāvutto abhāvākārasaṅkhāto
  aniccākāro aniccalakkhaṇaṁ evaṁ sukhapaṭikkhepato dukkhanti
  sukhākārapaṭikkhepato abhiṇhapatipīḷanākārasaṅkhāto dukkhākāro dukkhalakkhaṇaṁ
  tathā attapaṭikkhepato anattāti attākārapaṭikkhepato
  avasavattanākārasaṅkhāto anattākāro anattalakkhaṇanta daṭṭhabbaṁ. Ime 1-
  tayopi ākārā asabhāvadhammattā khandhapariyāpannā na honti. Khandhehi vinā
  anuppalabbhanīyato khandhavinimuttāpi na honti. Khandhe pana upādāya
  vohāravasena labbhamānā tadādīnavavibhāvanāya visesakāraṇabhūtā tajjā
  paññattivisesāti veditabbā.
      Tayidaṁ sabbampīti yathāvuttalakkhaṇattayañceva lakkhitabbañca
  khandhapañcakaṁ. Udayabbayānupassanāñāṇena yathāvasarasato sallakkhetīti
  idaṁ tadatthe tabbohāravasena vuttaṁ. Udayabbayañāṇatthaṁ hi

  *  *  *  *  *  *
  Footnote: 1. Ma. teyime.
-------------------------------------------------
[page 526]
  Lakkhaṇārammaṇikavipassanā udayabbayañāṇanti kathitā. Na hi udayabbayañāṇaṁ
  dukkhalakkhaṇādivisayaṁ. Tabbisayatte vā udayabbayañāṇameva na
  siyā. Udayabbayañāṇaṁ pana tikkhaṁ visadañca kātukāmena
  lakkhaṇattayatīraṇameva kātabbaṁ. Parikammasadisaṁ hetaṁ tassa. Esa
  nayo sesesu ñāṇesupīti.
      [276] Vahatīti pavattati. Ñāṇassa tikkhabhāvo bhāvanāya
  paguṇabhāvena. Paguṇā ca bhāvanā vikkhepābhāvato ārammaṇe
  appitā viya pavattatīti ñāṇassa tikkhabhāvena saṅkhārānaṁ
  lahūpaṭṭhānatā dassitā. Saṅkhāresu pana udayabbayavasena lahuṁ lahuṁ
  upaṭṭhahantesu udayadassanañca uppādavato vināsoti yāvadeva
  vayadassanatthaṁ tassa nibbidāvahattāti vayeevassa ābhogasamannāhāro
  manasikāro pavattati tena uppādādiṁ muñcitvāvayamevārabbha
  ñāṇaṁ uppajjati. Tena vuttaṁ uppādaṁ vātiādi. Tattha
  uppādanti nibbattivikāraṁ. Ṭhitinti ṭhitippattaṁ jaranti attho.
  Pavattanti upādinnakappavattaṁ. Nimittanti saṅkhāranimittaṁ.
  Yaṁ saṅkhārānaṁ samudayādighanavasena sakiccaparicchedatāya ca saviggahānaṁ
  viya upaṭṭhānaṁ taṁ saṅkhāranimittaṁ. Keci pana pavattaṁ nāma
  saṅkhārānaṁ avicchedena pavattanaṁ uppādova nimittaṁ nāma uppannānaṁ
  vijjamānatā ṭhānaparamparā tasmā uppādameva gaṇhāti ce
  pavattaṁ gaṇhāti nāma. Ṭhitiṁyeva gaṇhāti ce nimittaṁ gaṇhāti
  nāmāti vadanti. Taṁ uppādaṁ vātiādivacanena virujjhati. Na hi asati
-------------------------------------------------
[page 527]
  Bhede vikappo yutto. Na sampāpuṇāti aggahaṇato. Kiṁ pana
  sampāpuṇātīti āha khaya .pe. Santiṭṭhatīti. Tattha nirodhasaddo
  anuppādepi dissatīti bhedasaddena visesitaṁ. Bhedasaddo
  visesavācakopi hotīti vayasaddena visesitaṁ. Sopi anirodhavācakopi
  atthīti khayasaddena visesitaṁ. Khayavayabhedasaṅkhāte khaṇikanirodheti
  attho. Sati santiṭṭhatīti satisīsena ñāṇamāha. Etasmiṁ ṭhāneti
  upakkilesavinimuttassa udayabbayañāṇassa tikkhassabhāvāpattiyaṁ 1-
  vuttanayena udayampi muñcitvā vayasseva manasikaraṇakāle.
      Ārammaṇapaṭisaṅkhāti rūpavedanādiārammaṇaṁ khayavayavaseneva
  paṭisaṅkhāya. Yakāralopena hi niddeso sayaṁ abhiññātiādīsu viya.
  Yathāvuttassa vā ārammaṇassa khayavayabhedavasena paṭisaṅkhā
  ārammaṇapaṭisaṅkhā. Bhaṅgānupassaneti yo tadārammaṇassa cittassa
  bhaṅgo tassānupassane. Paññāti pakārato jānanā. Yaṁ
  panettha vattabbaṁ taṁ idāneva saṁvaṇṇiyati.
      [277] Yaṁkiñci ārammaṇanti rūpaṁ yāva jarāmaraṇanti
  vipassitabbabhāvena gahitaṁ sabbaṁ saṅkhāragatamāha. Paṭisaṅkhānaṁ nāma jānanaṁ
  tañca bhaṅgānupassanāya adhippetattā bhaṅgato dassanamevāti āha
  jānitvā khayato vayato disvāti atthoti. Tassa ñāṇassāti
  sambandho.
      [278] Rūpārammaṇameva rūpārammaṇatā yathā devo eva

  *  *  *  *  *  *
  Footnote: 1. Ma. tikkhabhāvāpattiyaṁ.
-------------------------------------------------
[page 528]
  Devatāti imamatthaṁ dassetuṁ rūpārammaṇaṁ cittanti vuttaṁ.
  Rūpārammaṇatāti vā bhummatthe paccattavacananti dassento athavā
  rūpārammaṇabhāveti āha. Aparena cittena bhaṅgaṁ anupassatīti
  vipassanāvisayaṁ bhaṅgānupassanamāha. Evaṁ hi bhaṅgānupassanā paguṇā
  hoti. Ārammaṇañcassa vibhūtataraṁ hutvā upaṭṭhāti. Ñātanti
  ārammaṇamāha anupassanāvasena ñātattā. Ñāṇanti anupassanāñāṇaṁ.
  Ubhopi vipassatīti tadubhayampi khayato vayato vipassatīti. Ayaṁ
  hettha saṅkhepattho rūpassa yāva jarāmaraṇassa khayato vayato dassanaṁ
  ārammaṇapaṭisaṅkhātaṁ dassanakañāṇassa khayato vayato dassanaṁ
  ārammaṇapaṭisaṅkhāya bhaṅgassa anupassananti ubhayattha paññā.
  Purimaṁ vā tadabhāvena abhāvato pacchimāyaṁ pakkhipitvā pacchimāeva
  vā 1- paññā vipassane ñāṇanti. Etthāti tassa cittassa .pe.
  Bhaṅgaṁ anupassatīti ettha. Anekehi ākārehīti aniccato
  anupassanādīhi anekehi ākārehi. Anusaddo bhiyyoti etasmiṁ
  attheti āha punappunaṁ passatīti.
      Idha saṅkhatadhammo nāma jātijarāmaraṇapakatiko tassa jāti
  ādikoṭi jarā majjhimakoṭi maraṇaṁ osānakoṭi. Tattha kiñcāpi
  uppādāditividhampi saṅkhatalakkhaṇatāya aniccalakkhaṇaṁ tathāpi
  jātijarāsu diṭṭhāsu na tathā aniccalakkhaṇaṁ pākaṭaṁ hutvā upaṭṭhāti
  yathā vayakkhaṇeti āha bhaṅgo nāma aniccatāya paramā koṭīti.

  *  *  *  *  *  *
  Footnote: 1. Ma. vāsaddo na dissati.
-------------------------------------------------
[page 529]
  Uttamā koṭi pariyosānakoṭīti attho. Yathā hi jarādhammaṁ
  maraṇadhammameva ca jāyatīti jāti aniccatāya ādi koṭi tathā jātidhammaṁ
  maraṇadhammameva ca jīratīti jarā majjhimā koṭi jātidhammaṁ jarādhammameva
  ca bhijjatīti bhaṅgo paramā koṭīti. Aniccato anupassatīti
  na kalāpato sammasanto viya aniccaṁ khayaṭṭhenāti anumānavasena
  nāpi āraddhavipassako viya udayaggahaṇapubbakavayadassanavasena athakho
  udayabbayañāṇānubhāvena paccakkhato upaṭṭhitesu udayabbayesu vuttanayena
  udayaṁ muñcitvā bhaṅgadassanavaseneva aniccato anupassati. Evaṁ
  anupassato panassa niccaggāhassa sesopi 1- natthīti āha no
  niccatoti. Tathāhesa niccasaññaṁ pajahatīti vuccati. Ettha ca
  aniccatoeva anupassatīti evakāro luttaniddiṭṭhoti tena
  nivattitamatthaṁ dassetuṁ no niccatoti vuttaṁ. Na cettha dukkhato
  anupassanādinivattanamāsaṅkitabbaṁ paṭiyoginivattanaparattā evakārassa
  upari desanāruḷhattā ca tāsaṁ. Dukkhato anupassatītiādīsupi
  eseva nayo. Aniccato tāva anupassanā bhaṅgānupassakassa
  yuttā. Bhaṅgo nāma aniccatāya paramā koṭīti. Dukkhādito
  pana kathanti āha aniccassa dukkhattātiādi. Etena yaṁ
  aniccaṁ taṁ ekantato dukkhaṁ anattā tato pana 2- abhinandaniyādirūpaṁ.
  Tasmā upari nibbattetabbato ñāṇaparikammatthañca itarāsampi
  channaṁ anupassanānaṁ vasena anupassatīti dasseti. Keci panettha

  *  *  *  *  *  *
  Footnote: 1. Ma. lesopi. 2. Ma. ca na.
-------------------------------------------------
[page 530]
  Aniccato anupassati no niccatotiādinā visuṁ dassanakiccaṁ natthi
  bhaṅgadassaneneva sabbaṁ diṭṭhaṁ hotīti vadanti. Taṁ bhaṅgānupassanāya
  matthakappattiyaṁ yuttaṁ. Tato pana pubbabhāge anekākāravokārā
  anupassanā icchitabbāva. Aññathā aniccato anupassatītiādikā
  pāli anekehi ākārehi punappunaṁ passatīti āgatā tassā
  aṭṭhakathā ca virodhitā siyā. Tadeva aniccato diṭṭhameva sabbaṁ
  saṅkhāragataṁ.
      Na taṁ abhinanditabbanti taṁ saṅkhāragataṁ taṇhādiṭṭhābhinandanavasena
  etaṁ mama eso me attāti na abhinanditabbaṁ. Na tattha
  rajjitabbanti tattha saṅkhāragate rajanavasena 1- na pavattitabbaṁ kāmarāgo
  bhavarāgo vā na pavattetabboti attho. Rāgaṁ nirodhetīti rāgaṁ
  vikkhambhananirodhaṁ pāpeti vikkhambhetīti attho. Tenāha lokikeneva
  tāva ñāṇenāti. Sati ca vikkhambhane kathaṁ samudayoti āha
  no samudeti samudayaṁ na karotīti. Evaṁ virattoti evaṁ
  bhaṅgānupassanānusārena viratto. Yathā diṭṭhaṁ sampati upaṭṭhitaṁ saṅkhāragataṁ.
  Nirodhetīti nirodhaṁ manasikaroti. Adiṭṭhampi atītānāgataṁ anvayañāṇavasena
  yathā idaṁ etarahi evaṁ itarepīti anuminanto nirodheti
  manasikatassāpi nirodhaṁ karoti. No samudetīti etthāpi eseva
  nayo. No samudayaṁ manasikarotīti attho. Evaṁ paṭipannoti
  evaṁ vuttappakārena aniccānupassanādivasena paṭipanno. Saddhiṁ

  *  *  *  *  *  *
  Footnote: 1 Ma. rañjanavasena.
-------------------------------------------------
[page 531]
  Khandhābhisaṅkhārehi kilesānaṁ pariccajanatoti khandhehi abhisaṅkhārehi ca
  saha kilesānaṁ pajahanato. Kilese hi pajahanto taṁnimittakaṁ kammaṁ
  tato nibbattanake khandhe ca pajahati nāma. Saṅkhatadosadassanenāti
  saṅkhatadhammesu aniccadukkhatādiādīnavadassanena. Tabbiparīteti
  niccasukhādisabhāve. Tanninnatāyāti tadadhimuttatāya. Paṭinissaggasaddo
  pariccāgaṭṭho pakkhandanaṭṭho cāti paṭinissaggassa duvidhatā vuttā.
  Tattha pakkhandanaṁ adhimuccanaṁ. Yathāvuttenāti tadaṅgādippahānappakārena
  tanninannatappakārena 1-. Nibbattanavasenāti uppādanavasena.
  Nibbattento hi kilese ādayatīti te anibbattento kilese na
  ādiyati nāma. Adosadassitāvasenāti dosānaṁ adassāvibhāvena.
  Saṅkhatārammaṇaṁ ādiyatīti yojanā. Anādīnavadassitāya hi saṅkhāre
  ādiyatīti ādīnavadassitāya te na ādiyati na gaṇhāti.
      [279] Assāti yogino. Tehi ñāṇehīti aniccānupassanādiñāṇehi.
  Tanti pahānaṁ. Niccasaññanti niccaggāhaṁ. Saññāsīsena
  niddeso. Sukhasaññaṁ attasaññanti etthāpi eseva nayo.
  Sappītikaṁ taṇhanti saubbilāvitaṁ 2- abhipaṭṭhanaṁ.
      Vatthusaṅkamanāti ettha vipassanāya pavattiṭṭhānabhāvato
  rūpādiārammaṇaṁ vatthunti adhippetanti dassento rūpassātiādimāha.
  Tattha saṅkamanāti vipassanābhāvasāmaññato ekattanayena vuttaṁ.
  Aññathā aññadeva rūpabhaṅgavisayaṁ ñāṇaṁ aññadeva

  *  *  *  *  *  *
  Footnote: 1. Ma. tanninnappakārena ca. 2. Ma. sauppilāvitaṁ.
-------------------------------------------------
[page 532]
  Tadārammaṇacittabhaṅgavisayanti kuto saṅkamanā. Saññāvivaṭṭanāyapi 1- eseva
  nayo. Saññāyāti 2- udayavayadassanavasena pavattamānāya
  vipassanāsaññāya 3-. Vayasseva gahaṇavasena udayato vinivaṭṭanā. Tenāha
  udayaṁ pahāya vaye santiṭṭhanāti. Anantarameva āvajjanasamatthatāti
  iminā bhaṅgānupassanāya paguṇabalavabhāvamāha. Ubhoti diṭṭhādiṭṭhabhāvena
  dvepi ārammaṇāni. Ekavavaṭṭhanāti khaṇabhaṅguratāya samānāti
  vavaṭṭhāpanā.
      [280] Saṁvijjamānamhīti paccakkhato upalabbhamāne
  paccuppanne. Visuddhadassanoti bhaṅgadassanassa paribandhavidhamanena
  visuddhañāṇo suvisuddhabhaṅgadassanoti attho. Tadanvayaṁ netīti tassa
  paccuppannasaṅkhārabhaṅgadassino ñāṇassa anvayaṁ anugatabhūtaṁ ñāṇaṁ
  pavatteti. Kattha pana pavattetīti āha atītānāgateti. Atīte
  anāgate ca saṅkhāragate. Sabbepītiādi tassa pavattanākāradassanaṁ.
  Bhaṅgasaṅkhāte nirodhe na nibbānasaṅkhāteti adhippāyo.
      Esāti yā ārammaṇanvayena ubho diṭṭhādiṭṭhe khaṇabhaṅguratāya
  ekabhāvena vavaṭṭhāpanā esā vayalakkhaṇe vipariṇāmalakkhaṇe
  vipassanā bhaṅgānupassanāti attho. Ārammaṇañca paṭisaṅkhātiādi
  bhaṅgānupassanāya duppaṭivijjhattā vuttassevatthassa daḷhīkaraṇaṁ.
  Tayidaṁ bhaṅgadassanaṁ saṅkhārānaṁ avasavattanāvabodhanena
  anattalakkhaṇapaṭivedhāyāti taṁ dassento suññato ca upaṭṭhānanti āha.

  *  *  *  *  *  *
  Footnote: 1. Ma. paññāvivaṭṭanāyapi. 2. Ma. paññāyāti 3. Ma. vipassanāpaññāYu.
-------------------------------------------------
[page 533]
  Ārammaṇassa hi bhaṅgārammaṇacittassa ca bhaṅgaṁ anupassato visesato
  saṅkhārā suññā hutvā upaṭṭhahanti. Tenāha tassevantiādi.
      Na catthi aññoti ettha imasmiṁ loke añño
  khandhavinimutto attā nāma koci natthi. Tesaṁ khayaṁ passatīti tesaṁ
  khandhānaṁ 1- khaṇe khaṇe upaṭṭhahantaṁ bhaṅgaṁ passati. Yathāvuttāya
  appamādapaṭipattiyā appamatto. Yathākiṁ maṇiṁva vijjhaṁ vajirena
  yoniso. Yathā nāma kusalo puriso upāyena maṇiṁ vijjhanto maṇissa
  chiddameva passati manasikaroti na maṇissa vaṇṇādiṁ evameva
  saṅkhārānaṁ nirantaraṁ bhaṅgameva yoniso manasikaroti na saṅkhāreti
  adhippāyo. Yathā vā vajirena maṇiṁ vijjhantassa viddhaṭṭhānaṁ na puna
  rūhati evaṁ vajirasadisena bhaṅgānupassanāñāṇena bhaṅge diṭṭhe na
  puna niccaggāho rūhati evaṁ bhaṅgameva passatīti attho.
      Yā ca ārammaṇapaṭisaṅkhāti rūpārammaṇatā cittaṁ uppajjitvā
  bhijjati taṁ ārammaṇaṁ paṭisaṅkhāti evamāgatā yā ca
  ārammaṇapaṭisaṅkhā tassa cittassa bhaṅgaṁ anupassatīti evaṁ vuttā yā ca
  bhaṅgānupassanā saṅkhārāva bhijjanti tesaṁ bhedo maraṇaṁ na añño
  koci atthīti [2]- vuttaṁ yañca suññato upaṭṭhānaṁ ayaṁ evaṁ tidhā
  vuttāpi adhipaññāvipassanā nāmāti attho. Aniccānupassanādīsūti
  aniccadukkhānattānupassanāsu. Nibbidādīsūti nibbidāvirāga-
  nirodhapaṭinissaggānupassanāsu. Tayo upaṭṭhāneti aniccādivasena

  *  *  *  *  *  *
  Footnote: 1. Ma. dhammānaṁ 2. Ma. evaṁ.
-------------------------------------------------
[page 534]
  Tividhe upaṭṭhāne. Khayato vayato upaṭṭhānaṁ hi aniccato upaṭṭhānaṁ
  bhayato upaṭṭhānaṁ dukkhato suññato upaṭṭhānaṁ anattatoti.
  Diṭṭhīsūti diṭṭhinimittaṁ na vedhati. Tāhi asaṁhiratāya na calati.
      [281] Dubbalabhājanassa viyāti tintāamamattikabhājanassa viya
  bhedameva passatīti sambandho. Ettha ca dubbalabhājanupamā
  sarasabhiduratādassanatthaṁ vippakīriyamānasukhumarajupamā aññamaññaṁ
  asambandhatādassanatthaṁ bhajjiyamānatilupamā khaṇe khaṇe bhijjanakabhāvadassanatthanti
  daṭṭhabbā. Bhedamevāti vināsameva passati uppādādīnaṁ
  aggahaṇato. Evamevāti yathā udakapubbuḷakāni udakatalādipaccayaṁ
  paṭicca uppannāni na ciraṭṭhitikāni sīghaṁ sīghaṁ bhijjanti evameva
  sabbe rūpārūpadhammā kammādipaccayaṁ paṭicca uppannā khaṇaṭṭhitikā
  sīghaṁ sīghaṁ bhijjantīti bhedameva passati. Turitaturitaṁ hi nesaṁ
  bhedadassanatthaṁ bhijjanti bhijjantīti āmeḍitavacanaṁ.
      Marīcapi ittarakālikāva nissayappabandhavasena pana
  ciratarupaṭṭhānanti yathā passe marīcikanti vuttaṁ na ayāthāvupaṭṭhānatova.
  Lokanti khandhalokaṁ. Maccurājā na passati arahattādhigamena
  punabbhavābhāvato.
      Bhavadiṭṭhippahānanti sassatadiṭṭhiyā vikkhambhanaṁ. Na hi nirantaraṁ
  saṅkhārānaṁ 1- bhaṅgameva passato sassatadiṭṭhiyā avasaro atthi. Tatoeva
  jīvite nirālayattā 1- jīvitanikantipariccāgo. Sadāti sabbakālaṁ

  *  *  *  *  *  *
  Footnote: 1. Ma. ayaṁ pāṭho na dissati
-------------------------------------------------
[page 535]
  Rattindivaṁ. Bhāvanāya yuttapayuttatā. Icchācārānaṁ dūrībhāvato
  visuddhājīvitā. Ussukappahānaṁ kiccākiccesu abyāvaṭatā tibbasaṁvegattā.
  Vigatabhayatā kutocipi nibbhayatā attasinehābhāvato. Khantisoraccapaṭilābho
  aniccatāya sudiṭṭhattā. Pantasenāsanesu adhikusalesu ca
  aratiyā kāmaguṇesu ratiyā ca sahanato abhibhavato aratiratisahanatā.
      [282] Imāni aṭṭhagguṇamuttamānīti liṅgavipalalāsena vuttaṁ.
  Makāro ca padasandhikaro. Bhavadiṭṭhippahānādike ime aṭṭha
  uttamānisaṁseti attho. Tahinti tattha bhaṅgānupassanāyanti attho.
                  Bhaṅgānupassanāñāṇaṁ niṭṭhitaṁ.
      Sabbasaṅkhārānanti tebhūmikānaṁ sabbasaṅkhārānaṁ. Adhikāravasena
  hi padesasabbavisayo idha sabbasaddo. Āsevantassāti ādaravasena
  sevantassa pavattentassa. Bhāventassāti vaḍḍhentassa
  brūhentassa. Bahulīkarontassāti punappunaṁ karontassa yujjantassa.
  Sabhedakāti 1- khaṇe khaṇe bhijjanavasena sabhedakā 2-.
  Ājīvikābyādhiādinimittaṁ maritukāmassa amaritukāmassāpi sūrassa bhāyitabbampi na
  bhayato upaṭṭhātīti sukhena jīvitukāmassa bhīrukapurisassāti vuttaṁ. Yathā
  bhīrukajātikassa sīhādayo santāsanimittaṁ bhayānakabhāvato tathā
  yogino bhaṅgato dissamānā saṅkhārāti āha sīha .pe.
  Upaṭṭhahantīti. Paccuppannāti addhāpaccuppannā oḷārikā
  dīghatarappabaddhā 3- khaṇapaccuppannā sukhumatarā ittarakālā

  *  *  *  *  *  *
  Footnote: 1. Ma. pabhedakāti 2. Ma. pabhedakā. 3. Ma. dīghatarappabandhā.
-------------------------------------------------
[page 536]
  Santatipaccupapannā majjhimā idhādito pariggahetabbā. Bhayato bhāyitabbato
  upatiṭṭhanakesu ñāṇaṁ bhayatupaṭṭhānañāṇaṁ.
      Yathā itthiyā puttānaṁ sīsassa chinnatā chijjamānatā chejjamānatā 1-
  gayhamānā bhayāvahā evaṁ yogino tiyaddhagatānaṁ saṅkhārānaṁ
  nirodhā gayhamānāti imamatthaṁ dassetuṁ ekissā kira itthiyātiādi
  vuttaṁ.
      [283] Yathā pūtibhūtaṁ odanādi na sabhāvena tiṭṭhati vinassati
  evaṁ yassā itthiyā vijātavijātā puttā na jīvanti marantieva
  sā pūtipajāti vuttā. Pūtipajāggahaṇañcettha visesato
  gabbhagatamaraṇacintādassanena yogino anāgatasaṅkhāranirodhasanniṭṭhānadassanatthaṁ.
  Atītapaccuppannasaṅkhāranirodho hissa supākaṭoevāti na
  so upamāya sādhetabbo. Antimabhavikassa ca yogino sattakkhattuṁ
  paramādibhāvino atīte dukkhabahutāya anāgatadukkhaparittatāya ca
  dassanatthaṁ bahupajāva itthī nidassitā. Tattha yathā tassā nava
  puttā matā evaṁ ajjhattādippabhedā atītā saṅkhārā vusitapubbā
  vā nava sattāvāsā daṭṭhabbā. Miyyamānaputto viya paccuppannā
  saṅkhārā pavattamāno vā sattāvāso daṭṭhabbo. Ajātaputto
  viya anāgatā saṅkhārā bhāvī vā sattāvāso daṭṭhabbo.
  Evamaṭṭhite 2- yadeke dasaputtamātaraṁ aggahetvā navaputtamātuggahaṇaṁ
  sātthakanti vadanti tadapāhataṁ hoti. Dārakānaṁ maraṇassa

  *  *  *  *  *  *
  Footnote: 1. Ma. ayaṁ pāṭho na dissati. 2. Ma. evamavaṭṭhite.
-------------------------------------------------
[page 537]
  Cirakālikattā maraṇanussaraṇanti vuttaṁ. Gabbhato apaccakkhatāya
  bhāvīpakkheyeva tiṭṭhatīti adhippāyena kucchigato anāgatasaṅkhāraṭṭhāniyo
  vutto. Etasmiṁ khaṇeti bhaṅgadassanamukhena saṅkhārānaṁ
  bhayānakabhāvena upaṭṭhānakkhaṇe. Na bhāyati ñāṇassa bhāyanākārena
  appavattanato. Paṭighacittuppādavasena hi bhāyanaṁ ñāṇaṁ pana
  bhāyitabbavatthuṁ bhāyitabbanti yāthāvato jānāti. Tenāha atītā
  .pe. Tīraṇamattamevāti. Tisso aṅgārakāsuyo atitāpena
  tikkhamajjhamudubhedāti adhippāyo. Kāmabhavādīnaṁ hi tiṇṇaṁ bhavānaṁ
  nidassanabhāvena tāsaṁ gahaṇaṁ tathā khadirādisūlattayassa
  appaṇītādibhāvato. Tenāha kevalaṁ hītiādi. Assāti ñāṇassa.
  Byasanāpannāti nānāvidhavipulānatthapatitā. Bhayatoti bhāyitabbato.
      [284] Saṅkhāranimittanti saṅkhārānaṁ samuhādighanavasena
  sakiccaparicchedatāya ca saviggahānaṁ viya upaṭṭhānanti vuttovāyamattho.
  Saṅkhārānaṁ pana tathā upaṭṭhānaṁ saṅkhāravinimuttaṁ na hotīti āha
  atītā .pe. Adhivacananti. Maraṇamevāti bhaṅgameva. Tenāti
  bhaṅgadassanena. Khaṇe khaṇe bhaṅgameva passato hi nimittasaññitaṁ
  saṅkhāragataṁ aniccatāya vuttanayena sappaṭibhayaṁ hutvā upaṭṭhāti.
  Pavattaṁ nāma kāmaṁ sabbā bhavappavatti matthakappattāya pana
  bhaṅgānupassanāya sabababhavesu abhiṇhasampatipīḷanassa suṭṭhutaraṁ upaṭṭhānato
  santasukhābhimatāpi bhavā dukkhasabhāvatāya bhayato upaṭṭhahantīti dassanatthaṁ
-------------------------------------------------
[page 538]
  Pavattanti rūpārūpabhavappavattītiādi vuttaṁ. Ubhayanti nimittaṁ
  pavattañca. Dvayampi hi taṁ attasuññameva hutvā upaṭṭhahatīti.
                      Bhayatupaṭṭhānañāṇaṁ.
      [285] Tāṇanti saṅkhārahetukānatthato rakkhaṁ 1-. Neva paññāyati
  sabbabhavādīnaṁ sādīnavatāya ekasadisattā. Leṇanti tassa
  pariharaṇatāṇāya upalīyanaṁ. Gatīti tadatthaṁ gantabbaṭṭhānaṁ. Paṭisaraṇanti
  tasseva paṭisaraṇaṭṭhānaṁ. Paṭṭhānāti āsiṁsanā na hoti. Etena
  netaṁ mamāti taṇhāgāhābhāvamāha. Parāmāsoti diṭṭhiparāmāso.
  Tena eso me attāti diṭṭhiggāhābhāvamāha. Taṇhāgāhābhāveneva
  cettha esohamasmīti mānaggāhābhāvopi vuttoyeva hoti
  vāsaddaggahaṇena vā.
      Idāni paṭṭhanādīnaṁ abhāve kāraṇaṁ dassetuṁ tayo bhavātiādi
  vuttaṁ. Tattha tayo bhavā aṅgārakāsuyo viya jātiādidukkhādhiṭṭhānabhāvena
  mahābhitāpatāya. Cattāro mahābhūtā kaṭṭhamukhapūtimukhāggimukhasatthamukhasaṅkhātā
  ghoravisā āsīvisā viya kāyassa thaddhatāvissandanadāhacchedadukkhavidhānato
  visesato. Avisesato pana āsayato
  visavikārato anatthadānato durupacārato durāsadato akataññuto
  avisesakārito anekādīnavupaddavato ca. Cattāro āsīvisā uggatejā
  ghoravisāti kho bhikkhave catunnaṁ etaṁ dhātūnaṁ 2- adhivacananti 3- hi vuttaṁ.

  *  *  *  *  *  *
  Footnote: 1. Ma. rakkhaṇaṁ. 2. Ma. mahābhūtānanti. pālipāṭho īdisoyeva.
  3. Ma. saṁ. saḷāyatana. 18/218.
-------------------------------------------------
[page 539]
  Pañcakkhandhā ekakkhandhabhede aññakkhandhānavaṭṭhānato.
  Aññamaññaghātanato maraṇadukkhāvahanato ca ukkhittāsikavadhakā viya. Vuttampi
  cetaṁ ukkhittāsiko vadhakoti kho bhikkhave pañcannetaṁ upādānakkhandhānaṁ
  adhivacananti 1-. Cha ajjhattikāyatanāni attattaniyabhāvena
  gahitānipi tato rittābhāvato suññagāmo viya bhojanādigayhupagamettha
  atthīti paviṭṭhasuññagāmo viya. Tathā hi vuttaṁ suññagāmoti
  kho bhikkhave channetaṁ ajjhattikānaṁ āyatanānaṁ adhivacanaṁ.
  Cakkhuto cepi taṁ bhikkhave paṇḍito byatto medhāvī upaparikkheyya
  rittakameva khāyati tucchakameva khāyati suññakameva khāyatītiādi 1-.
  Cha bāhirāyatanāni hi gāmaghātakacorā viya sabbathāpi ghātakabhāvato.
  Tenevāha corā gāmaghātakāti kho bhikkhave channetaṁ bāhirānaṁ
  āyatanānaṁ adhivacanaṁ. Cakkhuṁ bhikkhave haññati manāpamanāpesu
  rūpesūtiādi 1-. Rāgaggiādīhi ekādasahi aggīhi. Vuttañcetaṁ
  cakkhuṁ bhikkhave ādittaṁ kena ādittaṁ rāgagginā dosagginā
  mohagginā jātiyā jarāya maraṇena sokehi paridevehi dukkhehi
  domanassehi upāyāsehītiādi 2-. Saṅkhārānaṁ gaṇḍādisadisatā
  heṭṭhā vuttāyeva. Nirassādāti assādetabbarahitā dukkhasabhāvattā.
  Nirasāti sampattirahitā vipattipariyosānattā. Sabbattha
  yathā heṭṭhā nirassādā nirasā mahāādīnavarāsibhūtā hutvā

  *  *  *  *  *  *
  Footnote: 1. saṁ. saḷāyatana. 18/218-219.. 2. saṁ. saḷāyatana. 18/23.
-------------------------------------------------
[page 540]
  Upaṭṭhahantīti sambandho evaṁ uparipi savāḷakamiva vanaggahanantiādīsu
  taṁ ānetvā sambandhitabbaṁ. Sasaddūlāti sabyagghā. Gāhā
  kumbhīlādayo. Rakkhaso dakarakkhaso. Nirasaṁ nirassādanti iminā ādīnavassa
  abbokiṇṇataṁ dasseti. Tathā hissa yogino sabbesu bhavādīsu sabbepi
  saṅkhārā nissaggato nirantaraṁ sappaṭibhayāva hutvā upaṭṭhahanti.
  Yañca sappaṭibhayaṁ taṁ sādīnavaṁ. Tenāha tassevantiādi.
      [286] Yanti ādīnavañāṇaṁ. Idaṁ vuttanti idaṁ dasavatthukaṁ
  dvādasavārapaṭimaṇḍitaṁ anvayabyatirekavasena tasseva padabhājanaṁ
  paṭisambhidāyaṁ vuttaṁ. Uppādo bhayanti saṅkhārānaṁ uppādo akhemaṭṭhena
  bhayavatthutāya bhayaṁ. Uppādamūlakañhi sabbantaṁ tabbavatthukanti sabyasanaṁ.
  Pavattaṁ bhayantiādīsupi eseva nayo. Natthi etassa uppādo
  na vā etasmiṁ adhigate saṅkhārānaṁ āyatiṁ uppādoti anuppādo
  nibbānaṁ. Tañca sabbaso bhayābhāvato paramassāsabhūtattā
  nibbhayaṭṭhena khemanti. Santipadeti sabbasaṅkhārupasamabhūte amatapade.
  Appavattantiādīhipi pavattādipaṭikkhepamukhena nibbānameva vadati.
  Pavattiyaṁ ādīnavaṁ dasvā tadanantarameva nivattiyaṁ ānisaṁsadassanavasena
  sīghaṁ vipassanaṁ usukkāpentānaṁ vasena uppādo bhayaṁ anuppādo
  khemanti tatiyavāro vutto. Eseva nayo chaṭṭhavārādīsupi.
  Ettha ca uppādo viseso bhayaṁ visesitabbaṁ sāmaññabhāvatoti
  satipi davinnaṁ padānaṁ samānādhikaraṇabhāve liṅgabhedo gahito. Yathā
-------------------------------------------------
[page 541]
  Dukkhasamudayo ariyasaccanti. Esa nayo gati bhayantiādīsupi.
  Uppādo saṅkhārāti ettha pana sabbesaṁ saṅkhārānaṁ uppādaṁ
  sāmaññena gahetvā saṅkhārā bhedato gahitā 1- sabbatthakameva
  tesaṁ vibhāgato vipassiyamānattāti vacanabhedo kato.
      [287] Āyūhanaṁ paṭisandhiṁ dukkhanti passatīti sambandho.
  Ñāṇaṁ ādīnave idanti ādīnave visayabhūte idaṁ pañcavatthukaṁ ñāṇaṁ
  veditabbaṁ. Ñāṇaṁ santipadeti santipade ninnādibhāvena ṭhitaṁ idaṁ
  ñāṇanti attho. Kammapaccayā paccuppannabhave uppajjamānānaṁ
  saṅkhārānaṁ uppādo pākaṭataro hutvā upaṭṭhātīti āha
  purimakammapaccayā idha uppattīti. Pavattannāma idha pavattiyaṁ
  dhammappavattīti āha uppannassa pavattīti. Sabbampīti tiyaddhagataṁ
  rūpārūpaṁ ajjhattabahiddhādivibhāgaṁ sabbampi. Kammanti etarahi
  pavattaṁ kammaṁ. Ettha ca uppādapavattāayūhanaggahaṇena
  paccuppannaddhapariyāpannā saṅkhārā gahitā. Paṭisandhiggahaṇena
  anāgataddhapariyāpannā upādittā. Uppādaggahaṇena ca
  atītaddhapariyāpannā kammasaṅkhārā ulliṅgattā. Nimittaggahaṇena pana
  sabbepi saṅgahitā 2-. Yāya gatiyā sā paṭisandhi hoti sā
  nirayādibhedā gati sucaritaduccaritavasena gantabbattā. Sā panatthato
  taṁtaṁkammaniyamitā bhavasamaññārahā vipākakkhandhā kaṭattā ca rūpanti
  veditabbā.

  *  *  *  *  *  *
  Footnote: 1. Ma. vihitā. 2. Ma. gahitā.
-------------------------------------------------
[page 542]
      [288] Khandhānaṁ nibbattananti sabbesaṁ 1- khandhānaṁ nibbattanaṁ.
  Pākaṭāeva saccavibhaṅge lakkhaṇādivasena niddiṭṭhattā. Vatthuvasenāti
  ārammaṇasaṅkhātapavattiṭṭhānavasena. Yadi pañca 2- vatthubhāvena
  icchitā atha kasmā sesā vuttāti āha sesā tesaṁ
  vevacanavasenāti. Tena vipassakānaṁ ñāṇavipphārassa visayabandhanatthaṁ 3-
  desanā vaḍḍhitāti dasseti.
      Anvayato dassitassa ādīnavañāṇassa byatirekato dassanatthaṁ
  paṭipakkhañāṇadassanaṁ. Yattha uppādo natthi tattha sabbena sabbaṁ
  bhayampi natthīti. Bhayatupaṭṭhānena vāti ādinā pavattiṁ dassetvā
  nivattidassanaṁ buddhānaṁ anubuddhānañca āciṇṇametaṁ yathā purimaṁ
  saccadvayaṁ desetvā 4- nirodhasaccadesanāti dasseti. Yathā loke
  kassaci ādīnavadassanaṁ niratthakampi hoti na tathā idaṁ idaṁ pana
  sātthakamevāti imamatthaṁ dassetuṁ yasmā vātiādi vuttaṁ.
  Tappaṭipakkhaninnaṁ cittaṁ hoti dāhābhibhūtassa sītaninnatā viya suṭṭhu
  diṭṭhādīnavato ekaṁsena muñcitukammayatābhāvato. Bhayanti bhāyitabbaṁ.
  Niyamato dukkhanti etena dukkhabhāvenassa bhāyitabbattā 5- dukkhabhāvaṁ na
  byabhicaratīti dasseti. Vaṭṭāmisaṁ upādinnakkhandhāti vadanti.
  Tividhampi vaṭṭaṁ vaṭṭasannissitañca vaṭṭāmisaṁ. Kilesehi āmasitababato
  lokāmisaṁ pañca kāmaguṇā. Kilesāeva kilesāmisaṁ. Saṅkhāramattamevāti
  ettha evasaddena visaṅkhāraṁ nivatteti. Na hi tattha

  *  *  *  *  *  *
  Footnote: 1. Ma. sabbesampi. 2. Ma. yadi te pañceva. 3. Ma. visayasaṁvaḍḍhanatthaṁ.
  4. Ma. dassetvā. 5. Ma. etenassa dukkhabhāvena bhāyitabbatāti bhāyitabbatā.
-------------------------------------------------
[page 543]
  Sāmisatālesopi atthīti. Mattasaddena pana aparipuṇṇataṁ vibhāveti.
  Na hi sabbaṁ saṅkhāragataṁ sāmisanti. Tasmāti bhayanti vuttassa
  dukkhādibhāvena āyatattā 1-. Yadi yaṁ bhayaṁ taṁ dukkhādisabhāvameva.
  Tathā sati bhayādīsu ekeneva atthasiddhi. Kasmā sabbāni gahitānīti
  anuyogaṁ manasikatvā āha evaṁ santepītiādi. Yathā tesueva
  saṅkhāresu aniccato dukkhato anattato pavattivasena ākāranānattato
  anupassanānānattaṁ evaṁ bhayākārādiākāranānattato pavattivasenettha
  ñāṇassa nānattaṁ. Tattha bhayākārena pavattaṁ [2]- bhayatupaṭṭhānañāṇaṁ.
  Itarākāravasena pavattaṁ ādīnavañāṇananti daṭṭhababaṁ. Yasmā
  ādīnavañāṇassa visayabhāvena vuttā pannarasāpi atthā uppādādīsu
  pañcasveva antogadhā tattha ca ñāṇaṁ anvayabyatirekavasena
  pavattanato dasavidhaṁ. Tasmā āha dasa ñāṇe pajānātīti.
  Pajānanañca sātisayaṁ visayagatasammohavidhamanena 3- asammuḷhaṁ attanipi
  asammuḷhamevāti attānampi pajānantaṁ viya hotīti katvā vuttaṁ.
  Tenāha paṭivijjhati sacchikarotīti. Davinnanti dvīsu kusalasaddayogena
  hi bhummatthe sāmivacanaṁ yathā kusalā naccagītassāti.
  Kusalatāti karaṇe paccattavacananti āha dvinnaṁ kusalatāyāti.
  Dvinnanti vā dvinnaṁ ñāṇānaṁ vasenāti attho. Pavattiyā
  yāthāvato diṭṭhatāya tappaṭipakkhato santipadaṁ suvinicchitameva hutvā
  upaṭṭhāti. Tenassa cittaṁ paramadiṭṭhadhammanibbānādimicchāgāhavasena

  *  *  *  *  *  *
  Footnote: 1. Ma. niyatattā. 2. Ma. ñāṇaṁ. 3. Ma. -vigamena.
-------------------------------------------------
[page 544]
  Na vicalati tattha suparidiṭṭhādīnavattāti āha nānādiṭṭhīsu na
  kampatītiādi. Sesamettha uttānatthameva.
                    Ādīnavānupassanāñāṇaṁ.
      [289] Saṅkhāragateti sabbasmiṁ tebhūmike saṅkhāre.
  Nibbindatīti ñāṇanibbedena 1- nibbedaṁ āpajjati. Tathābhūto ca tattha
  ukkaṇṭhanto anabhiramanto ca nāma hotīti vuttaṁ ukkaṇṭhati
  nābhiramatīti. Tattha anabhiramaṇassa upamaṁ dassetuṁ seyyathāpītiādi
  vuttaṁ. Anotattadahaṁ parikkhipitvā ṭhitesu dviyojanasatubbedhesu
  yathākkamaṁ masārāñjanarajatasuvaṇṇasattaratanamayesu gandhamādanakāḷakelāsa-
  sudassanacittakūṭabhedesu pañcasu himavato mahāsikharesu pacchimo
  cittakūṭapabbato nāma. Sīhapapātādīsu sattasu mahāsaresu.
  Suvaṇṇapañjareti suvaṇṇamaye sīhapañjare. Pakkhittoti niruddho.
  Tividhe sugatibhaveti kāmasugatiādike tividhe sampattibhave.
  Hatthapādavālavatthikosehi bhūmiphusanehi sattahi patiṭṭhitoti sattappatipaṭṭho.
  Nagaramajjhe nābhiramati dvārapañjaranāḷanādiavabādhanabhayena. Diṭṭheti
  adhimuttipubbakena anvayadassanena diṭṭhe. Tenāha
  tanninnatappoṇatappabbhāramānasoti.
                    Nibbidānupassanāñāṇaṁ.
      [290] Taṁ panetanti nibbidāñāṇamāha. Ñāṇadvayenāti
  bhayatupaṭṭhānādīnavānupassanāñāṇadvayena. Yasmā bhayato

  *  *  *  *  *  *
  Footnote: 1. Ma. ñāṇanibbidena 2. Ma. sānu-.
-------------------------------------------------
[page 545]
  Dissamānāeva saṅkhārā mahādīnavā nibbinditabbā ca hutvā upaṭṭhahanti
  tasmā ekampi taṁ ñāṇaṁ tathābhāvanābalappattiyā avatthāvisesayuttaṁ
  tividhakiccasāmatthiyavantaṁ hotīti vuttaṁ atthato ekanti. Tenāha
  sabbasaṅkhāretiādi. Tayidaṁ tāsaṁ anupassanānaṁ matthakappattivasena
  vuttaṁ. Ādimhi pana bhinnasabhāvāeva pavattanti. Uppādesīti
  patvākāsi vibhāvesīti attho.
      Na sajjati bahvādīnavatāya diṭṭhattā. Muñcitukāmaṁ
  nissaritukāmaṁ hoti anādikālikassa khandhassa pariññāyamānattā.
  Muñcitukāmatā tato attānaṁ nibbeṭhetukāmatā nissaritukāmatā
  apagantukāmatā. Pañjarapakkhittoti pañjarena samoruddho. Evamādayoti
  ādisaddena ādittāṅgāraupasaṭṭhadesabyāḷasāpadākulavanaggahanādīnaṁ
  saṅgaho daṭṭhabbo.
                     Muñcitukamyatāñāṇaṁ.
      [291] Sabbabhava .pe. Muñcitukāmoti vatvā puna sabbasmā
  saṅkhāragatāti sabbaggahaṇaṁ sātisayamuttidassanatthaṁ adhikavacanaṁ aññamatthaṁ
  bodhetīti. Yañhi saṅkhārehi ananubandhassa muñcanaṁ taṁ sātisayaṁ
  muñcanaṁ. Taṁ pana vuccamānāya paṭisaṅkhānupassanāya hotīti taṁ dassetuṁ
  puna teeva saṅkhāretiādi vuttaṁ. Tilakkhaṇaṁ āropetvā
  saṅkhārapariggaṇhanaṁ pubbepi katanti punaggahaṇaṁ. Bhavādigatassa saṅkhārassa
  aparitulitassa abhāvato teti vuttaṁ. Anupassanākārassa apubbassapi
  atthitāya evanti vuttaṁ. Idāni vuccamānākārenāti hi attho.
-------------------------------------------------
[page 546]
  Saṅkhārānaṁ pariggaṇhanaṁ nāma paripuṇṇalakkhaṇavaseneva hotīti
  tilakkhaṇaṁ āropetvāti vuttaṁ. Anaccantikatotiādīsu yaṁ vattabbaṁ
  taṁ heṭṭhā vuttameva. Paṭhamena ādisaddena ādiantavantato
  niccapaṭikkhepatoti evamādīnaṁ saṅgaho. Dutiyena udayavayapaṭipīḷanato
  sukhapaṭikkhepatoti evamādīnaṁ saṅgaho. Ajaññatoti amanuññato
  asobhaṇato vā. Jegucchatoti dhīti 1- jigucchitabbato. Paṭikūlatoti
  abhiruciyā paṭilomanena paṭikūlabhāvato. Na maṇḍanena hatā
  amaṇḍanahatā amaṇḍanena sakkā etesaṁ subhabhāvaṁ hantunti attho.
  Amaṇḍanena vā tesaṁ asubhatā pākaṭā hotīti amaṇḍanahatā.
  Amaṇḍanena vā na hantabbasabhāvā asuriyapassāti viya amaṇḍanahatā.
  Tato amaṇḍanahatabhāvatoti rūpasaṅkhāre sandhāya vadati. Virūpatoti
  asundarato. Paṭighasaṁyojanavatthutāya passante attani bandhatīti
  vibhacchaṁ 2- ativiya virūpaṁ yaṁ diṭṭhamattameva domanassuppattinimittaṁ
  hoti. Ajaññajigucchanīyatāhi gūthaṁ viya pariccajitabbaṁ vā vibhacchaṁ 2-.
  Idhādisaddena asucito amanāpatoti evamādīnaṁ saṅgaho. Catutthena
  ādisaddena apariṇāyakato attapaṭikkhepatoti evamādīnaṁ saṅgaho.
  Ayanti yogāvacaro. Muñcanassāti puna ananubandhanatthaṁ sumuttamuñcanassa.
  Upāyasampādanatthanti aniccādivasena suṭṭhupariggaṇhanaṁ
  parimaddanā upāyo tassa sādhanatthaṁ.
      [292] Macchaggahaṇatthaṁ udake tattha tattha khipanti etanti

  *  *  *  *  *  *
  Footnote: 1. dhi itīti padacchedo. 2. Ma. bībhacchaṁ.
-------------------------------------------------
[page 547]
  Khippaṁ macchānaṁ gahaṇakūṭapaṁ. Osāpesīti 1- osāresi khipīti attho.
  Sappanti kaṇhasappaṁ. Gahaṇeti yathāgahitaṁ sappaṁ achaḍḍetvā
  gahaṇe. Hatthaṁ nibbeṭhetvāti sappena attano bhogena veṭhitaṁ
  hatthappadesaṁ nibbeṭhetvā mocetvā. Āvijjhitvāti
  āveṭhikappahānena 2- bhametvā. Nissajjitvāti chaḍḍetvā. Tatthātiādi
  upamāsaṁsandanaṁ. Tattha āditovāti viññutaṁ pattakāle.
  Ghanavinibbhogaṁ katvāti kammaṭṭhānaṁ gahetvā samuhādighanaggahaṇaṁ
  bhinditvā. Sumuttanti bhāvanapuṁsakaniddeso visamaṁ candimasuriyā
  parivattantītiādīsu viya. Saṅkhārānaṁ niccādiākārena upaṭṭhātuṁ
  asamatthatā aniccasaññādibhedāya vipassanāya sātisayaṁ
  balavabhāvāpattiyā 3- sā ca saṅkhārānaṁ aniccādiākārassa suṭṭhutaraṁ
  sallakkhaṇenāti āha tilakkhaṇāropanena .pe. Pāpetvāti. Yathā hi
  nibbuddhakaraṇe balavatarena paṭimallena tattha tattha muṭṭhippahārādinā
  vimathito itaro tena yujjhituṁ asamatthataṁ pāpito hoti na kevalaṁ
  asamatthataṁ pāpitova hoti athakho maraṇamattaṁ dukkhaṁ vā maraṇaṁ vā
  pāpuṇāti evametepi saṅkhārā evaṁ dubbalabhāvaṁ pāpitā
  upariñāṇānubhāvena nibbisevanataṁ sabbaso bhaṅgañca pāpuṇantīti.
      [293] Ettāvatāti evaṁ anaccantikatotiādinā parocattālīsāya
  ākārehi saṅkhārānaṁ aniccādibhāvasallakkhaṇavasappavattena
  paṭisaṅkhānena. Aniccato manasikarototiādīsu yaṁ vattabbaṁ taṁ

  *  *  *  *  *  *
  Footnote: 1. Ma. oḍḍāpesīti. 2. Ma. āveṭhikappahāpanena. 3. Ma. balavabhāvappattiyā.
-------------------------------------------------
[page 548]
  Bhayatupaṭṭhānakathāyaṁ vuttanayameva. Ayaṁ pana viseso. Paṭisaṅkhāti
  padassa jānitvāti atthaṁ vatvā paṭisaṅkhānuppajjanakiriyānaṁ
  samānakkhaṇattā asatipi pubbāparakālatte saddavohāramattena evaṁ
  vuttanti dassento kāmantiādimāha. Tena kusalaṁ dhammaṁ paṭicca
  kulaso dhammo uppajjati hetupaccayā nihantvā timiraṁ sabbaṁ
  uggatoyaṁ divākaroti ca evamādīsu viya samānakālavasena ayaṁ
  saddappayogoti. Tathā manañca dhamme ca paṭhamaṁ paṭicca pacchā na
  manoviññāṇassa uppatti evamidhāpiti dassetuṁ manañca
  paṭiccāti ādi vuttaṁ. Ediso saddappayogo yebhuyyena loke
  pubbakālavaseneva dissatīti pubbakālavaseneva idhāpi taṁ dassetuṁ
  ekattanayena vā .pe. Veditabbanti āha. Tassattho aparāparaṁ
  uppannesu ñāṇesu purimassa vasena paṭisaṅkhānakiriyā tadaññassa vasena
  uppajjanakiriyā ca yojetabbā na ca tāni bhedato apekkhitabbāni
  ekasantānapatitatāya ekattanayavasena gahitattāti. Itarasmiṁ
  padadvayeti pavattaṁ paṭisaṅkhā nimittañca pavattañca paṭisaṅkhāti
  imasmiṁ padadvaye.
                    Paṭisaṅkhānupassanāñāṇaṁ.
      Saṅkhārānaṁ aniccadukkhākārādipariggahaṇavasena pavattampi
  paṭisaṅkhānupassanāñāṇaṁ visesato anattākārapariggaṇhanappadhānanti
  vuttaṁ sabbe saṅkhārā suññāti pariggahetvātiādi. Tasmiṁ hi sati
-------------------------------------------------
[page 549]
  Saccasampaṭivedho ijjhati na asati. Tadabhāvato hi
  aniccadukkhalakkhaṇapaññāpakampi sarabhaṅgasatthārādīnaṁ sāsanaṁ aniyyānikameva
  jātaṁ. Athavā tesaṁ niccasārādīhipi 1- rittataṁ sandhāya sabbe
  saṅkhārā suññāti pariggahetvāti vuttaṁ. Yañhi yato rittataṁ taṁ
  tena suññanti. Saṅkhārānaṁ attasuññatāya duviññeyyabhāvato
  anekavāraṁ paṭividdhāyapi suññatānupassanāya daḷhībhāvāpādanatthaṁ
  puna suññamidantiādi āraddhaṁ. Tattha yadaggena saṅkhārā anattā
  tadaggena anattaniyā. Sati hi attani attaniyena bhavitabbanti
  vuttaṁ suññamidaṁ attena vā attaniyena vāti. Dvikoṭikanti
  dviaṁsikaṁ. Attānaṁ neva disvā ñāṇacakkhunā paccakkhato
  anumānato ca tassa anupalabbhanīyatoti adhippāyo. Paraṁ aññaṁ
  sattaṁ saṅkhāraṁ vā parikkhārabhāve attano sukhadukkhasādhanabhāve ṭhitaṁ
  na disvāti yojanā. Puna pariggaṇhatīti sambandho. Etthāti
  etasmiṁ suññatānupassanādhikāre.
      [294] Kvacīti katthaci ṭhāne kāle dhamme vā. Athavā
  kvacīti ajjhattaṁ bahiddhā vā. Attano attānanti sakattānaṁ.
  Ayaṁ kho bhavaṁ brahmā mahābrahmā .pe. Seṭṭho sajjitā 2- vasī
  pitā bhūtabhabyānantiādinā 3- parehi parikappitaṁ attānañca tassa 4-
  kiñcanabhūtaṁ na passatīti dassento kassacītiādimāha. Tattha

  *  *  *  *  *  *
  Footnote: 1. Ma. pisaddo na dissati. 2. Ma. sajitā. 3. dī.Sī. 9/25. 4. Ma. kassaci.
-------------------------------------------------
[page 550]
  Parassāti parajāti paro purisoti ca evaṁ gahitassa. Na ca mama
  kvacanīti ettha mamasaddo aṭṭhāne payuttoti āha mamasaddaṁ
  tāva ṭhapetvāti. Parassa cāti attato aññassa. Paro purisoti
  evaṁbhūto attho mamatthāya ṭhito tassa vasena mayhaṁ sabbaṁ
  sijjhatīti evaṁ ekaccadiṭṭhigatikaparikappitavasena paraṁ attānaṁ tañca
  attano kiñcanabhūtaṁ na passatīti dassento na ca kvacanītiādimāha.
  Ettha ca nāhaṁ kvacanīti sakāttano abhāvaṁ passati.
  Na kassaci kiñcanatasminti sakāttanoeva kassaci anattaniyataṁ
  passati. Na ca mamāti etaṁ dvayaṁ yathāsaṅkhyaṁ sambandhitabbaṁ.
  Atthīti paccekaṁ. Na ca kvacani parassa attā atthīti parassa
  attano abhāvaṁ passati. Tassa parassa attano mama kiñcanatā
  na catthīti parassa attano anattaniyataṁ passati. Evaṁ ajjhattaṁ
  bahiddhā ca khandhānaṁ attattaniyasuññatā suddhasaṅkhārapuñjatā
  catukoṭikasuññatāpariggahaṇena diṭṭhā hoti. Tena vuttaṁ
  evamayantiādi.
      Chahākārehītiādinā niddesādīsu tattha tattha āgate pakāre
  suññatānupassanāya paribrūhanaṁ saṅgahetvā dasseti. Tattha
  chahākārehīti chahi gahaṇākārehi gahetabbākārehi vā. Niccenāti
  niccoti parikappitena attanā vā aññena vā kenaci. Niccenāti
  vā niccabhāvena. Dhuvādayo niccoti gahitasseva gahetabbākārā.
-------------------------------------------------
[page 551]
  Tabbibhāgena hi imassa chakkatā. Tattha niccatā nāma kūṭaṭṭhatā.
  Dhuvabhāvo thiratā. Sadābhāvitā sassatatā. Nibbikāratā
  avipariṇāmadhammatā. Yāva jarāmaraṇāti peyyālaṁ akatvā
  pariyosānapadameva dasseti.
      [295] Nissāranti asāraṁ 1-. Natthi etassa sāranti nissāraṁ.
  Sārato apagataṁ sāraṁ vā tato apagatanti sārāpagataṁ. Keci
  panettha niccasārena vā sukhasārena vā attasārena vāti 2- pālīti
  adhippāyena asāraṁ nissāraṁ sārāpagatanti padattayaṁ eko
  suññatāpariggahākāro aññathā satteva ākārā siyuṁ na aṭṭhāti
  vadanti. Apare pana subhasārenātipi pālipadaṁ 3- atthīti asāraṁ
  nissāraṁ sārāpagatanti idaṁ padattayaṁ niccasārasārenātiādīsu
  paccekaṁ yojetabbanti vadanti. Setavacchoti setavaruṇako.
  Minarukkhotipi vadanti. Pālibhaddakoti kiṁsuko.
      Niccasārādīnaṁ abhāvato rittato passati. Parittato
  lāmakattā vā tucchato. Attasārābhāvena suññato. Sayaṁ
  anattatāya anattato. Issariyassa abhāvato kenaci issariyaṁ kāretuṁ
  asakkuṇeyyatāya ca anissariyato. Pheṇapiṇḍena bhājanādiṁ
  kātukāmassa viya rūpassa niccatādiṁ kātukāmassa taṁ na sijjhatīti
  sakaicchāvasena vā kāci kiriyā natthīti akāmakāriyato. Evameva
  rūpaṁ hotu mā evanti alabbhanīyato. Sayaṁ aññassa vase na

  *  *  *  *  *  *
  Footnote: 1. Ma. na sāranti asāraṁ. 2. Ma. niccasārasārena vā sukhasārasārena
  vā attasārasārena vāti. 3. Ma. subhasārasārenātipi pāḷiyaṁ.
-------------------------------------------------
[page 552]
  Vattati nāpi aññaṁ attano vase vattetīti avasavattakato.
  Yasmiṁ santāne sayaṁ tassa paro viya avidheyyatāya parato.
  Kārakādīhi viya 1- kāraṇehi phalena ca vivittato. Na hi kāraṇena phalaṁ
  phalena vā kāraṇaṁ sagabbhaṁ tiṭṭhati. Esa nayo vedanādīsupi.
      [296] Rūpaṁ na sattotiādīsupi yo lokavohārena satto rūpaṁ
  so na hotīti ayamattho idha nādhippeto tassāvuttasiddhattā.
  Na hi loko rūpamattaṁ sattoti voharati. Bāhirakaparikappito pana
  attā sattoti adhippeto. So hi tehi rūpādīsu sattavisattatāya
  paresaṁ ñāpanaṭṭhena 2- sattoti vuccati. Rūpaṁ so na hotīti attho.
  Suññatāpariggaṇhanaṁ hetanti. Esa nayo na jīvotiādīsupi.
  Tattha jīvanaṭṭhena jīvo. Naranaṭṭhena netubhāvena naro. Ahamasmīti
  mānuppattiṭṭhānatāya māno ettha vāti pavattatīti māṇavo.
  Thiyati ettha gabbhoti itthī. Padhānabhāvena puri setīti puriso.
  Āhito ahaṁmāno etthāti attā. Paccattaṁ tassa tassa
  ahaṁkāravatthutāya ahanti ca diṭṭhigatikehi attā vuccati. Rūpaṁ pana
  tādisaṁ na hotīti suññatāpariggaṇhanavidhiṁ dassetuṁ rūpaṁ na
  sattotiādi vuttaṁ. Tasmā aṭṭhahipi padehi rūpassa attasuññatāva
  dassitā. Itarehi catūhi tassa kiñcanatābhāvo. Tattha na mamāti
  mayhaṁ attano santakaṁ na hoti. Tathā aññassa attano santakaṁ
  na hoti kassacipi attano santakaṁ na hoti attanoyeva abhāvato.

  *  *  *  *  *  *
  Footnote: 1. Ma. kārakādi viYu. 2. Ma. sañjāpanaṭṭhena.
-------------------------------------------------
[page 553]
  Na attaniyanti padena pakāsito evaṁ attho pariyāyantarehi tīhipi
  padehi pakāsito. Esa nayo vedanādīsupi.
      Heṭṭhā kalāpasammasanassa daḷhabhāvāya vuttasammasananayāpi
  suññatānupassanāya daḷhabhāvāya saṁvattantīta dassento
  tīraṇapariññāvasenātiādimāha. Tattha bhayassa ahiṁsanena asaraṇato.
  Saraṇanti gahetuṁ ayuttatāya asaraṇībhūtato. Anassādatoti idaṁ
  pāliyaṁ natthīti satipi tecattālīsa ākārā siyuṁ. Rūpappavattiyaṁ
  sabbādīnavupaladdhiyā ādīnavato. Samudayato atthaṅgamatoti idaṁ dvayaṁ yathā
  aniccato dassanaṁ panāḷikāya niccasāravirahadīpanena vā suññatāvibhāvanaṁ
  hoti evaṁ suññatāvibhāvananti katvā vuttaṁ. Tathā yaṁ kho rūpaṁ
  paṭicca uppajjati sukhaṁ somanassaṁ ayaṁ rūpassa assādoti dassanaṁ
  paccayapaccayuppannatāvibhāvane 1- suññatāvibhāvanaṁ yaṁ rūpaṁ aniccaṁ dukkhaṁ
  vipariṇāmadhammaṁ ayaṁ rūpassa ādīnavoti ca dassanaṁ niccatādisuññatāvibhāvanato 2-
  tathā yo rūpe chandarāgavinayo chandarāgappahānaṁ idaṁ
  rūpassa nissaraṇanti evaṁ samudayādidassanānaṁ itaresañca
  yathārahaṁ suññatānupassanānubrūhanatā daṭṭhabbā. Yaṁ pana ādīnavato
  dassanaṁ pubbe vatvāpi puna vacanaṁ asārapaṭipakkhato 3- dassanaṁ
  sandhāya vuttanti veditabbaṁ. Sesaṁ heṭṭhā vuttanayameva.
  Vedanādīsupi dvācattālīsa ākārā netabbāti āha vedanaṁ .pe.
  Viññāṇaṁ aniccato .pe. Nissaraṇato passatīti. Vuttampi ca

  *  *  *  *  *  *
  Footnote: 1. Ma. vibhāvanena. 2. Ma. suññatābhāvanato. 3. Ma. assāda-.
-------------------------------------------------
[page 554]
  Niddese ekaṁ suññatāpariggaṇhanakathāsandassanaṁ asukāya pāliyā
  ayaṁ niddesoti dassanatthaṁ tassa phalasandassanatthañca
      [297] Evaṁ tīraṇapariññāvasena paccekaṁ khandhesu dvācattālīsāya
  ākārehi suññataṁ pariggahetvāpi tividhānupassanāvaseneva bhāvanaṁ
  anuyuñjantassa saṅkhārupekkhāñāṇuppattīti dassento evaṁ
  suññatotiādimāha. Tattha pariggaṇhantoti sammasanto. Bhayañca
  nandiñca vippahāyāti ajjhupekkhatāya saṅkhārānaṁ vipattiṁ nissāya
  uppajjanakabhayañceva tesaṁ sampattiṁ nissāya uppajjanakapītiñca
  pajahitvā. Athavā bhayatupaṭṭhānavasena uppajjanakañāṇabhayañca
  sammasanavasena uppajjanakapītisaṅkhātaṁ nandiñca pahāya. Na hi
  sabbaso suññatāya diṭṭhāya bhayanandīnaṁ avasaro atthi athakho
  upekkhāva saṇṭhāti. Tenāha saṅkhāresu udāsīno hotīti.
  Tattha yena micchāgāhena anudāsīnatā siyā tadabhāvaṁ dassento
  ahanti vā mamanti vā na gaṇhātīti āha. Idānissa udāsīnatāya
  upamaṁ dassento visaṭṭhabhariyo viya purisotiādimāha. Tattha
  anudāsīnatāpubbikā udāsīnatā vuccamānā idha opammatthaṁ pharatīti
  dassetuṁ iṭṭhā kantātiādi vuttaṁ. Ativiya naṁ mamāyeyya
  itthīnaṁ sātheyyakūṭeyyavaṅkeyyādīnaṁ ajānanato. Muñcitukāmo
  hutvāti muñcitukāmova hutvā taṁ vissajjeyya nirapekkhatāya
  vasenevāti adhippāyo. Ayaṁ yogāvacaro. Muñcitukāmatāya uddhaṁ
-------------------------------------------------
[page 555]
  Yāva saṅkhārupekkhāñāṇaṁ na uppajjati tāva pavattā vipassanā
  paṭisaṅkhānupassanāevāti āha paṭisaṅkhānupassanāya saṅkhāre
  pariggaṇhantoti. Paṭilīyatīti ekapassena nilīyati nilīnaṁ viya hoti.
  Paṭikuṭatīti saṅkucati. Paṭivaṭṭatīti vivaṭṭati. Na sampasāriyatīti
  na visarati abhirativasena na pakkhandatīti attho. Iccassāti iti
  evaṁ assa yogino.
      [298] Tikkhavisadasūrabhāvena saṅkhāresu ajjhupekkhane sijjhamāne
  taṁ panetaṁ saṅkhārupekkhāñāṇaṁ anekavāraṁ pavattamānaṁ paripākagamanena
  anulomañāṇassa paccayabhāvaṁ gacchantaṁ nibbānaṁ santato passati
  nāma. Tathābhūtañca sabbaṁ saṅkhārappavattaṁ vissajjetvā nibbānameva
  pakkhandati nāma. Tayidaṁ idha ñāṇaṁ anulomagotrabhuñāṇehi
  saddhiṁ ekattaṁ netvā vuttaṁ ekattanayavasena. No ce nibbānaṁ
  santato passatīti tāva saṅkhārupekkhāñāṇassa aparipakkatamevāha.
  Samuddaṁ tarantīti sāmuddikā savantikā 1-. Disājānanako kāko
  disākāko. Lakkhaṇamattañcetaṁ. Yokoci tādiso sakunto
  veditabbo. Videsanti adesaṁ samudde aparicitaṭṭhānaṁ. Anugantvāti
  anu anu gantvā. Tayidaṁ vipassanāñāṇaṁ piṭṭhaṁ vaṭṭayamānaṁ
  viyāti thūlathūlato vivecanavasena nipphoṭiyamānaṁ saṇhasaṇhaṁ piṭṭhacuṇṇaṁ
  viya. Nibbaṭṭitakappāsanti nibbaṭṭitabījaṁ kappāsaṁ. Vihatamānaṁ 2-
  viyāti dhanukena vihaññamānaṁ viya. Upamādvayenapi punappunaṁ

  *  *  *  *  *  *
  Footnote: 1. Ma. saṁyattikā. 2. Ma. vihanamānaṁ.
-------------------------------------------------
[page 556]
  Sammasanena vipassanāñāṇassa sukhumatarabhāvāpattimāha. Yathā yathā
  hi vipassanābhāvanābalena tikkhā visadā sūrā ca hoti tathā tathā
  sukhumatarāpi hotīti. Saṅkhāravicinaneti pavicayassa sikhāppattatāya
  saṅkhāresu viya tesaṁ vicinanepi udāsīnaṁ hutvā tividhānupassanāvasena
  tiṭṭhati pakārantarassa abhāvato. Sattadhā aṭṭhārasadhātiādinā
  vibhattāpi hi anupassanāpakārā aniccānupassanādīsveva [1]- antogadhāti
  matthakappattā vipassanā tāsaṁeva vasena tiṭṭhati.
      Tatrāti tasmiṁ vimokkhamukhabhāvāpajjane ariyapuggalavibhāgapaccayatte 2-
  ca. Idaṁ vipassanāñāṇaṁ. Tiṇṇaṁ indriyānanti
  saddhindriyasamādhindriyapaññindriyānaṁ. Adhipateyyavasenāti
  sampayuttadhammānaṁ adhipatibhāvavasena. Aniccānupassanābahulassa hi saddhindriyaṁ
  balavaṁ hoti dukkhānupassanābahulassa samādhindriyaṁ anattānupassanābahulassa
  paññindriyanti tissannaṁ anupassanānaṁ vasena balavatarabhāvappattāni
  imāni tīṇi indriyāni vimokkhamukhabhāvaṁ āpādentīti
  āha tividhānupassanā .pe. Āpajjati nāmāti. Tividhavimokkhamukhabhāvanti
  ettha ke pana tayo vimokkhā kāni vā tīṇi vimokkhamukhānīti
  antolīne anuyoge vimokkhamukhādhīnattā vimokkhādhigamassa vimokkhamukhāni
  tāva dassento tisso hi .pe. Vuccantīti vatvā ayañca
  attho pālitoeva viññāyatīti dassento yathāhātiādimāha.
  Lokaniyyānāyāti lokato nikkhamanāya sattalokassa vā vaṭṭadukkhato

  *  *  *  *  *  *
  Footnote: 1. Ma. tīsu. 2. Ma. paccayatthe ca.
-------------------------------------------------
[page 557]
  Nigamanāya 1-. Paricchedaparivaṭumatoti udayabbayavasena paricchedato ceva
  parivaṭumato ca. Samanupassanatāyāti sammadeva anu anu passanāya
  saṁvattantīti sambandho. Aniccānupassanā hi saṅkhāre ādito
  udayena antato vayena paricchinne passati ādiantavantatāya hi
  te aniccāti. Animittāya ca dhātuyāti sabbasaṅkhāranimittavirahato
  animittāti laddhanāmāya asaṅkhatāya dhātuyā. Cittasampakkhandanatāyāti
  paricchinditvā anulomañāṇādibhāvena sammadeva adhicittassa
  anupavisanatthāya. Appaṇihitāyāti rāgapaṇidhiādīnaṁ abhāvena
  appaṇihitāti laddhanāmāya. Suññatāyāti attasuññatāya
  suññatāti laddhanāmāya.
      [299] Gatinti nipphattiṁ 2-. Saṅkhārānaṁ sabhāvavibhāvanena saṁvejiyamānaṁ
  cittaṁ sammāpaṭipattiyaṁ samuttejitaṁ nāma hotīti āha manosamuttejanatāyāti
  cittasaṁvejanatāyāti. Mamaṁkārena attaniyasaññitassa
  vatthuno sāmibhūto attā paṭhamaṁ parāmasiyati tato attaniyanti
  āha nāhaṁ na mamāti evaṁ anattato samanupassanatāyāti. Tīṇi
  padānīti paricchedaparivaṭumamanosamuttejanasamanupassanapadānīti vadanti.
  Sabbasaṅkhāretiādīni pana tīṇi vākyāni tīṇi padānīti veditabbāni.
  Tenevāti aniccānupassanādīnaṁ vasena tesaṁ tiṇṇaṁ padānaṁ
  vuttattāeva. Pañhavisajjaneti aniccato manasikaroto kathaṁ saṅkhārā
  upaṭṭhahantīti pañhassa visajjane. Evaṁ vimokkhamukhādīni 3- dassetvā

  *  *  *  *  *  *
  Footnote: 1. Ma. nikkhamanāYu. 2. Ma. nibbattiṁ. 3. Ma. vimokkhamukhāni.
-------------------------------------------------
[page 558]
  Idāni vimokkhe dassetuṁ katame panātiādi vuttaṁ.
      [300] Aniccato manasikarontoti aniccānupassanaṁ anuyuñjanto.
  Adhimokkhabahuloti saddhindriyabahulo. Yassa visesato aniccānupassanā
  tikkhā sūrā hoti tassa saddhindriyaṁ adhimattaṁ hoti. Aniccā
  saṅkhārāti hi ādito saddhāmattakena paṭipajjitvā vipassanāya
  ukkaṁsagatāya tarupallavādīsu viya maṇikanakādīsupi tesaṁ aniccataṁ sātisayaṁ
  paccakkhato passato sammāsambuddho vata so bhagavāti satthari saddhā
  balavatī pavattatīti so adhimokkhabahulo adhimattasaddho ca hoti. Tassa
  aniccānupassanābahulatāya aniccākārato vuṭṭhānaṁ hotīti so
  animittavimokkhaṁ paṭilabhatīti vuttaṁ. Passaddhibahuloti dukkhānupassanaṁ
  anuyuñjanto dukkhā saṅkhārā tappaṭipakkhato sukho nirodhoti ca
  manasikāravasena nibbānassa santappaṇītasukhabhāvaṁ adhimuccanto abhiṇhaṁ
  pītipāmujjasamāyogato passaddhibahulo hoti. Tato ca
  adhimattasamādhindriyapaṭilābhena rāgapaṇidhiyā dūrībhāvato
  appaṇihitavimokkhasamadhigamo hotīti vuttaṁ dukkhato .pe. Paṭilabhatīti.
  Vedabahuloti anattānupassanaṁ anuyuñjanto attasaññāya 1- nipuṇañāṇavisayattā
  ñāṇabahulo hoti. Tato ca adhimattapaññindriyapaṭilābhena mohassa
  dūrībhāvato suññatavimokkhasamadhigamo hotīti āha anattato .pe.
  Paṭilabhatīti.
      Yo aciccānupassanāya animittavasena 2- saṅkhāre pariggahetvā

  *  *  *  *  *  *
  Footnote: 1. Ma. attasuññatāYu. 2. Ma. nimittavasena.
-------------------------------------------------
[page 559]
  Vipassanaṁ anuyuñjanto yattha idaṁ saṅkhāranimittaṁ sabbaso natthi
  taṁ animittaṁ nibbānanti animittākārena adhimuccanto vuṭṭhānagāminimaggena
  ghaṭeti. Tassa maggo animittato nibbānaṁ sacchikarotīti
  vuccatīti āha animittākārena nibbānaṁ ārammaṇaṁ katvā pavatto
  ariyamaggoti. Svāyaṁ nibbānassa animittākāro neva maggena
  kato na vipassanāya athakho sabhāvasiddho. Tadārammaṇatāya ca
  maggo animittoti vuccatīti dassento āha animittāya dhātuyā
  uppannattā animittoti. Yo dukkhānupassanāvasena paṇidhiyā
  dūrībhāvakaraṇena appaṇihitaṁ adhimuccanto yo anattānupassanāvasena
  attupaladdhiyā dūrībhāvakaraṇena suññataṁ adhimuccantoti ca ādinā
  yojetabbaṁ. Tenāha eteneva nayenātiādi.
      Yadi ariyamaggo tividhampi vimokkhanāmaṁ labhati atha kasmā
  abhidhamme vimokkhadvayameva āgatanti codanaṁ sandhāyāha yaṁ
  panātiādi. Tattha tanti abhidhamme vimokkhadvayavacanaṁ. Nippariyāyato
  vipassanāgamanaṁ sandhāyāti ujukameva vipassanāto 1- maggassa nāmāgamanaṁ
  sandhāya vuttaṁ. Kasmā animittavipassanā āgamaniyaṭṭhāne ṭhatvā
  attano maggassa nāmaṁ dātuṁ na sakkoti. Kāmaṁ sutte animittañca
  bhāvehi mānānusayamujjahāti animittavipassanā kathitā sā
  pana niccanimittadhuvanimittāttanimittāni ugghāṭnetīpi sayaṁ
  nimittadhammesueva caratīti sanimittāva hotīti. Apica abhidhammo nāma

  *  *  *  *  *  *
  Footnote: 1. Ma. vipassanato.
-------------------------------------------------
[page 560]
  Paramatthadesanā animittamaggassa ca paramatthato hetuvekallameva.
  Aniccānupassanāvasena hi animittavimokkho kathito. Tattha ca
  saddhindriyaṁ adhimattaṁ hoti taṁ ariyamagge ekampi 1- na hoti
  amaggaṅgattā attano maggassa nāmaṁ dātuṁ na sakkoti. Itaresu
  dukkhānupassanāya vasena appaṇihitavimokkho anattānupassanāya vasena
  suññatavimokkho. Tesu appaṇihitavimokkhena samādhindriyaṁ
  suññatavimokkhena paññindriyaṁ adhimattaṁ hotīti tāni ariyamaggassa aṅgattā
  attano maggassa nāmaṁ dātuṁ sakkonti na animittamaggo
  tadabhāvatoti keci. Ye pana vadanti animittamaggo āgamanato
  nāmaṁ alabhantopi saguṇato ca ārammaṇato ca nāmaṁ labhatīti
  tesaṁ matena appaṇihitasuññatamaggāpi saguṇatoeva ārammaṇato
  eva ca nāmaṁ labheyyunti taṁ ayuttaṁ. Kasmā. Maggo hi dvīhi
  kāraṇehi nāmaṁ labhati sarasato ca paccanīkato cāti. Sabhāvato ca
  paṭipakkhato cāti attho. Appaṇihitamaggo hi rāgapaṇidhiādīhi
  vimutto suññatamaggo rāgādīhi suññoevāti te sarasato nāmaṁ
  labhanti. Tathā appaṇihitamaggo paṇidhissa paṭipakkho suññatamaggo
  attābhinivesassaevāti te paccanīkato nāmaṁ labhanti.
  Animittamaggo pana rāgādinimittānaṁ niccanimittādīnaṁ vā abhāvena
  sarasato eva nāmaṁ labhati no paccanīkato. Na hi so saṅkhāranimittārammaṇāya
  aniccānupassanāya paṭipakkho. Sā panassa anulomabhāve

  *  *  *  *  *  *
  Footnote: 1. Ma. ekaṅgampi.
-------------------------------------------------
[page 561]
  Ṭhitāti sabbathāpi abhidhammapariyāyena animittamaggo na labbhati.
  Tena vuttaṁ taṁ nippariyāyato vipassanāgamanaṁ sandhāyāti.
      Yasmā suttantapariyāyena animittamaggo labbhati vuṭṭhānagāminī
  hi vipassanā yaṁ yaṁ sammasantī vuṭṭhānaṁ gacchati tassa tassa vasena
  āgamanīyaṭṭhāne ṭhatvā attano maggassa nāmaṁ deti tattha aniccato
  vuṭṭhahantassa maggo animitto hoti dukkhato vuṭṭhahantassa
  appaṇihito anattato vuṭṭhahantassa suññato tasmā
  suttantasaṁvaṇṇanā esāti katvā idha tayopi vimokkhā uddhaṭā.
  Yaṁ pana paṭisambhidāmagge abhinivesanimittapaṇidhimuñcanaṁ upādāya
  tissannampi anupassanānaṁ tadāgamanavasena tadanvayassa maggassa ca
  suññatavimokkhādibhāvo niddiṭṭho tassa pariyāyabhāve vattabbameva
  natthīti dassetuṁ vipassanāñāṇaṁ hītiādi vuttaṁ. Vipassanāñāṇaṁ
  paṭisambhidāmagge appaṇihito vimokkhoti ca kiñcāpi vuttanti
  sambandho. Aniccānupassanaṁ ñāṇanti 1- aniccā saṅkhārāti
  anupassanāvasena pavattaṁ ñāṇaṁ. Niccato abhinivesaṁ muñcatīti te niccāti
  niccākārato pavattamicchābhinivesaviddhaṁsanavasena tadanvayaṁ pana
  maggañāṇaṁ samucchedavasena muñcati. Itīti tasmā. Aniccābhinivesato
  rittatāya vimuttatāya ca suññato vimokkho. Sesapadesupi eseva
  nayo. Tanti tividhaṁ vipassanāñāṇaṁ. Tattha yassa pariyāyato yassa
  ca nippariyāyato nāmalābho taṁ dassetuṁ saṅkhāranimittassātiādi

  *  *  *  *  *  *
  Footnote: 1. Ma. aniccānupassanāñāṇanti.
-------------------------------------------------
[page 562]
  Vuttaṁ. Na nippariyāyena athakho pariyāyenāti attho. Tasmāti
  nippariyāyakathābhāvato. Vimokkhadvayameva vuttaṁ abhidhammeti adhippāyo.
  Etthāti etasmiṁ vipassanādhikāre tividhavimokkhamukhabhāvaṁ
  āpajjitvāti etasmiṁ vā uddesavacane.
      [301] Tesaṁ vibhāgāyāti tesaṁ yathāvuttānaṁ sattannaṁ
  ariyapuggalānaṁ saddhānusārīādibhāvena vibhattasabhāvatāya. Saddhindriyaṁ
  paṭilabhatīti saddhānusārīādibhāvassa kāraṇabhūtaṁ 1- adhimattaṁ saddhindriyaṁ
  paṭilabhati. Adhimokkhabahulatāya saddhindriyādhimattatāya ca kāraṇaṁ
  heṭṭhā vuttameva. Apica ayamettha saṅkhepattho.
  Aniccākārasallakkhaṇassa saddhābhibuddhiyā upanissayabhāvato tadanvaye magge
  saddhā tikkhatarā hoti. Tena aṭṭhamako saddhānusārī nāma hoti.
  Sesesu sattasu ṭhānesūti paṭhamaphalato paṭṭhāya yāva aggaphalā sattasu
  ṭhānesu. Sattasu ṭhānesūti kasmā vuttaṁ nanu sesesu [2]- ṭhānesu
  saddhādhimutto 3- aggaphale pana sacāyaṁ arūpajjhānalābhī ubhatobhāgavimutto
  hoti no ce arūpajjhānalābhī paññādhimutto hoti
  na saddhādhimutto. Abhidhamme hi katamo ca puggalo saddhādhimutto
  idhekacco puggalo idaṁ dukkhanti yathābhūtaṁ pajānāti ayaṁ
  dukkhasamudayoti ayaṁ dukkhanirodhoti ayaṁ dukkhanirodhagāminīpaṭipadāti yathābhūtaṁ
  pajānāti. Tathāgatappaveditā cassa dhammā paññāya vodiṭṭhā
  honti vocaritā 4- paññāya cassa disvā ekacce āsavā parikkhīṇā

  *  *  *  *  *  *
  Footnote: 1. Ma. saddhānusāribhāvitākāraṇabhūtaṁ. 2. Ma. chasu.
  3. Ma. saddhāvimutto. evamuparipi. 4. Ma. diṭṭhā honti.
-------------------------------------------------
[page 563]
  Honti no ca kho yathādiṭṭhippattassa ayaṁ vuccati puggalo
  saddhādhimuttoti 1- ekaccāsavaparikkhayavacanato saddhādhimuttassa
  sekkhabhāvo viññāyati na asekkhabhāvo aṭṭhakathāyañca dve dhurāni dve
  abhinivesānīti 2- vacanato natthi arahato saddhādhimuttāti. Saccametaṁ
  nippariyāyato. Nippariyāyakathā hi abhidhammo. Idha pana pariyāyena
  etaṁ vuttaṁ. Yadi pariyāyato arahato saddhādhimuttatā ko pana
  so pariyāyo. Saddhādhimuttadvayatā. Yo hi aggamaggakkhaṇe
  saddhādhimutto hoti so aggaphalakkhaṇepi tadanvayatāya saddhādhimuttoti
  paṭisambhidāmagge pariyāyena vuttoti idhāpi tatheva vuttaṁ.
  Athavā saddhādhimuttasadisatāya arahā saddhādhimutto. Kā panettha
  sadisatā. Yathā saddhādhimuttassa sekkhassa kilesakkhayo kuṇṭhena
  asinā kaddalicchedasadiso no ca kho yathādiṭṭhippattassāti vacanato
  evaṁ tadanvayassāpi arahatoti ayamettha sadisatā. Kiṁ pana nesaṁ
  kilesappahāne nānattaṁ atthīti. Natthi. Atha kasmā
  saddhādhimutto diṭṭhippattaṁ na pāpuṇātīti. Āgamanīyanānattena.
  Diṭṭhippatto hi āgamanamhi kilese vikkhambhento appakasikarena
  akilamanto vikkhambhetuṁ sakkoti saddhādhimutto kicchena kasirena
  vikkhambhetuṁ sakkoti. Apica paññāyapi nesaṁ vemattatā. Sā ca
  yāvatikā labbhatevāti vadanti. Evañca katvā paṭhamamaggādīsu

  *  *  *  *  *  *
  Footnote: 1. abhi. pū. 36/146. 2. Ma. dve abhinivesā dve sīsānīti.
-------------------------------------------------
[page 564]
  Satipi indriyasamatte saddhādīnaṁ tikkhatāvacanampi samatthitaṁ hoti.
      Soti dukkhato vuṭṭhito. Sabbatthāti aṭṭhasupi ṭhānesu.
  Nanu ca aṭṭhakathāyaṁ dve dhurānīti niyamitattā paṭhamamaggakkhaṇe
  saddhānusārī vā siyā dhammānusārī vā idha na saddhānusārī
  yutto kāyasakkhitāpi arahato natthi. Abhidhamme hi katamo ca
  puggalo kāyasakkhī idhekacco puggalo aṭṭha vimokkhe kāyena
  phusitvā viharati paññāya cassa disvā ekacce āsavā parikkhīṇā
  honti. Ayaṁ vuccati puggalo kāyasakkhīti 1- ekaccāsavaparikkhayavacanato
  kāyasakkhino sekkhabhāvova viññāyatīti. Saccametaṁ nippariyāyato.
  Idha pana pariyāyena vuttaṁ. Ko pana so pariyāyoti.
  Kāyasakkhisadisatā. Upacārarūpajjhānasamādhito hi sātisayaṁ arūpasamādhi
  samphassaladdhā 2- nibbattīti ekaccāsavaparikkhayaṁ upādāya kāyasakkhīti
  vattabbapuggalena sātisayasamādhisamphassatadadhiṭṭhānāsavaparikkhayasāmaññaṁ
  apekkhitvā kāyasakkhī viya kāyasakkhīti arahā paṭisambhidāmagge
  vuttoti idhāpi tameva nayaṁ gahetvā arahatopi kāyasakkhitā
  vuttā. Suttantasaṁvaṇṇanā hesāti. Nippariyāyena pana paṭhamaphalato
  paṭṭhāya chasu ṭhānesu kāyasakkhī nāma hoti so ca kho aṭṭhasamāpattilābhī
  na vipassanāyāniko sukkhavipassako upacāramattalābhī
  rūpajjhānamattalābhī vā. Passaddhibahuloti ca passaddhisīsena samādhi

  *  *  *  *  *  *
  Footnote: 1. abhi. pu. 36/145. 2. Ma. arūpasamādhisamphassaṁ laddhā.
-------------------------------------------------
[page 565]
  Vuttoti sātisayasamādhilābhī samathayānikova adhippeto.
  Samathayānikasseva ca kāyasakkhibhāvo heṭṭhā vutto. Arūpajjhānanti
  catubbidhaṁ arūpajjhānaṁ. Tattha pana ekampi laddhā arahattaṁ patto
  ubhatobhāgavimuttoeva hotīti imamatthaṁ dassetuṁ arūpajjhānamiccevaṁ
  vuttaṁ na cattāri arūpajjhānānīti. Tenāyaṁ catunnaṁ arūpasamāpattīnaṁ
  nirodhasamāpattiyā ca vasena pañcavidho hoti. Esa
  nayo kāyasakkhimhipi. Dvīhi bhāgehi dve vāre vimuttoti
  ubhatobhāgavimutto. Paññavato nipuṇatarā gambhīrā ca atthā pākaṭā
  hutvā upaṭṭhahantīti anattato manasikaroto vedabahulatā
  paññindriyapaṭilābho ca vutto. Dhammānusārī hoti paññindriyassa
  adhimattattā. Paññā hi idha dhammoti adhippetā saccaṁ
  dhammo ṭhiti cāgotiādīsu viya.
      [302] Yassā pāliyā vasena idhāriyapuggalassa saddhādhimuttādibhāvo
  vutto taṁ pāliṁ dassetuṁ vuttañhetantiādi āraddhaṁ.
  Taṁ suviññeyyameva. Saddhindriyassa adhimattattā saddhāvimuttotievamādi
  atthassa sādhakaṁ. Aparampi vuttaṁ. Saddahanto vimuttoti
  etena sabbathā adhimuttassa saddhāmattena vimuttabhāvadassasena
  saddhāvimuttassa sekkhabhāvameva vibhāveti. Saddhāvimuttoti vā
  saddhāya vimuttoti 1- attho. Phuṭṭhantaṁ sacchikatoti phuṭṭhānaṁ anto 2-
  phuṭṭhanto. Phuṭṭhānaṁ arūpajjhānānaṁ anantaro kāloti adhippāyo.

  *  *  *  *  *  *
  Footnote: 1. adhimuttoti. 2. Ma. anantaraṁ.
-------------------------------------------------
[page 566]
  Accantasaṁyoge cetaṁ upayogavacanaṁ. Phuṭṭhānantarakālameva
  sacchikaraṇupāyena sacchikātabbaṁ sacchākāsīti vuttaṁ hoti. Bhāvanapuṁsakaṁ vā
  etaṁ yathā ekamantanti. Yo hi arūpajjhānena rūpakāyato
  nāmakāyekadesato ca vikkhambhanavimokkhena vimutto tena nirodhasaṅkhāto
  vimokkho āropito 1- pakāsito viya hoti na pana kāyena
  sacchikato nirodhampana ārammaṇaṁ katvā ekaccesu āsavesu
  khepitesu tena so sacchikatova hoti. Tasmā so sacchikātabbaṁ
  yathāāropitaṁ 2- nāmakāyena sacchākāsīti kāyasakkhīti vuccati na tu
  vimutto ekaccānaṁ āsavānaṁ aparikkhīṇattā. Diṭṭhantaṁ pattoti
  dassanasaṅkhātassa sotāpattimaggañāṇassa anantaraṁ pattoti vuttaṁ
  hoti. Paṭhamaphalato paṭṭhāya hi yāva aggamaggā diṭṭhippattoti.
  Diṭṭhitāpattoti 3- vā pāṭho. Catusaccadassanasaṅkhātāya diṭṭhiyā
  nirodhappattoti attho. Ime ca saddhāvimuttādayo tayo
  paramatthato apariyositañāṇakiccāti taṁ nayaṁ dassetuṁ saddahanto
  vimuccatītiādi vuttaṁ. Jhānaphassanti sātisayaṁ jhānaphassaṁ. Tena
  arūpajjhānaphasso saṅgahito hoti. Dukkhā saṅkhārāti ñāṇaṁ hotīti
  iminā dukkhasaccapaṭivedhaṁ. Tadubhayena ca samudayamaggasaccapaṭivedhaṁ
  nānantariyakabhāvato. Ñātaṁ hotīti iminā dutiyamaggakiccaṁ. Diṭṭhaṁ
  hotīti iminā tatiyamaggakiccaṁ. Viditaṁ hotīti iminā

  *  *  *  *  *  *
  Footnote: 1. Ma. ālocito. 2. Ma. yathāālocitaṁ. 3. Ma. diṭṭhiyā pattoti.
-------------------------------------------------
[page 567]
  Catutthamaggakiccaṁ. Sacchikatanti iminā paṭhamaphalakiccaṁ. Phusitanti iminā
  sesaphaladvayakiccaṁ. Iti diṭṭhippattassa maggaphalañāṇabyāpāradassanāni
  imāni padānīti vadanti.
      Itaresūti saddhānusārīādipadesu. Saddhaṁ anusaratīti
  āgamanīyaṭṭhāne ṭhitaṁ saddhaṁ anugacchati. Yathā sā tikkhā sūrā ahosi
  maggakkhaṇepi tadanurūpameva pavattetīti attho. Saddhāya vā
  anusaratīti saddhāya kāraṇabhūtāya saccapaṭivedhassa anurūpaṁ sarati gacchati
  paṭipajjatīti attho. Dvīhipi atthavikappehi saddhāya adhimattataṁyeva
  vibhāveti dhammānusārīti etthāpi eseva nayo. Ubhatobhāgavimuttoti
  dvīhi bhāgehi dve vāre vimutto rūpakāyato
  nāmakāyato ca vikkhambhanavasena samucchedavasena ca vimuttoti attho.
  Arūpajjhānena rūpakāyato ca nāmakāyekadesato ca vimutto ariyamaggena
  nāmakāyato vimuttoti ubhohi bhāgehi bhāgehi dve vāre vimuttattā
  ubhatobhāgavimutto. Pajānanto vimuttoti paṭhamajjhānaphassena vinā
  parijānanādippakārehi cattāri ariyasaccāni jānanto paṭivijjhanto
  tesaṁ kiccānaṁ matthakappattiyā niṭṭhitakiccatāya visesena muttoti
  vimutto.
      Ayaṁ panettha nippariyāyato saṅkhepakathā. Yassa aniccākārato
  vuṭṭhānaṁ hoti so adhimokkhabahulo saddhindriyassa tikkhabhāvena
  paṭhamamaggakkhaṇe saddhānusārī nāma hoti majjhe chasu ṭhānesu
  saddhāvimutto. Aggaphalakkhaṇe paññāvimutto nāma hoti.
-------------------------------------------------
[page 568]
  Tathā yassa dukkhākārato vuṭṭhānaṁ hoti tassa passaddhibahulatāya
  samādhindriyaṁ adhimattaṁ hoti dukkhupanisāya saddhāyapi tibbatarattā
  dhuraniyamato ca. Sopi paṭhamamaggakkhaṇe saddhānusārīeva hoti majjhe
  chasu ṭhānesu saddhāvimutto ante paññāvimutto ca hoti. Yassa
  pana anattākārato vuṭṭhānaṁ hoti so vedabahulo paññindriyassa
  tikkhabhāvena paṭhamamaggakkhaṇe dhammānusārī nāma 1- hoti majjhe chasu
  ṭhānesu diṭṭhippatto ante paññāvimuttoeva hoti. Ime
  pana [2]- aṭṭhavimokkhalābhino. Aṭṭhavimokkhalābhī pana paṭhamamaggakkhaṇe
  saddhānusārī vā dhammānusārī vā siyā. Majjhe chasu ṭhānesu kāyasakkhī
  pariyosāne ubhatobhāgavimuttoti.
                     Saṅkhārupekkhāñāṇaṁ.
      Yantaṁ vimokkhamukhabhāvaṁ āpajjitvā sattāriyapuggalavibhāgāya ca
  paccayo hotīti vuttaṁ taṁ panetaṁ saṅkhārupekkhāñānaṁ. Purimena
  ñāṇadvayenāti muñcitukamyatāpaṭisaṅkhānupassanāñāṇadvayena. Atthato
  ekaṁ pavattiākārabhedato nānanti adhippāyo. Yathāvuttamatthaṁ
  aṭṭhakathāya pāliyā ca sādhetuṁ tenāhūtiādi vuttaṁ. Muñcitukamyatā-
  muñcanupāyakaraṇañāṇānipi saṅkhāresu udāsīnabhāveneva pavattanato
  saṅkhārupekkhāsamaññāneva hontīti vuttaṁ idaṁ saṅkhārupekkhāñāṇaṁ
  ekameva tīṇi nāmāni labhatīti. Tena saṅkhārupekkhāvohāro
  muñcitukamyatādiñāṇasamudāyavisayoti dasseti.

  *  *  *  *  *  *
  Footnote: 1. Ma. eva. 2. Ma. na.
-------------------------------------------------
[page 569]
      [303] Uppādādīnīti uppādapavattādiapadesena vutte
  saṅkhāre. Pariccajitukāmatāti tappaṭibandhacchandarāgappahānena
  vissajjitukāmatā. Paṭisaṅkhānanti punappunaṁ tīraṇaṁ. Muñcitvāti
  nirālayabhāvāpattiyā apekkhāvissajjanavasena vissajjitvā. Avasāneti
  tathākaraṇassa uttarakālaṁ. Yāva nibbānasampakkhandanā na ijjhati
  tāva vicinanepi udāsīnatāya ñāṇassa santānavasena pavattiṁ sandhāyāha
  ajjhupekkhanaṁ santiṭṭhanāti. Evanti ajjhupekkhanākārasāmaññato
  muñcitukamyatā ca sā santiṭṭhanā cāti vuttākārena. Ime
  dhammāti ime ñāṇasaṅkhātā dhammā. Ñāṇapariyāyo vā idha
  dhammasaddo tasmā imāni ñāṇānīti attho. Ekatthāti ekasabhāvā.
      Vuṭṭhānagāminī hoti vuṭṭhānagamanato. Saṅkhārupekkhādiñāṇattayassāti
  saṅkhārupekkhānulomagotrabhusaññitassa ñāṇattayassa.
  Kiccavasena pavattiṭṭhānavasenapi lokiyañāṇānaṁ upari ṭhitattā
  vuttaṁ uttamabhāvaṁ pattattāti. Nimittabhūtatoti vipassanāya
  ārammaṇabhūtato khandhapañcakato. Tenāha abhiniviṭṭhavatthutoti.
  Taṁ hi vipassanāya gocarakaraṇasaṅkhātena abhinivesena abhiniviṭṭhavatthunti
  pavuccati. Taṁ panetaṁ sasantatipariyāpannampi parato diṭṭhitāya
  bahiddhāti vuttaṁ. Tadeva hi bahiddhā sabbanimittānīti tattha tattha
  vuccati. Ajjhattappavattoti sasantāne micchādiṭṭhippavattanāadito
  tadanuvattakakilesakkhandhehi ca. Taṁ hi sasantatiyaṁ
-------------------------------------------------
[page 570]
  Kilesappavattabhāvato taṁnimittaṁ asati maggabhāvanāya
  uppajjanakaupādinnakkhandhappavattanabhāvato ca tathā vuttaṁ. Vuṭṭhahanañca
  nesaṁ ārammaṇakaraṇaṁ āyatiṁ anuppattidhammatāpādanañca. Ghaṭiyati attano
  anantarameva maggasamuppattito.
      [304] Tatrāti tasmiṁ abhiniviṭṭhavatthuto vuṭṭhahanatoti
  saṅkhepavacane. Ajjhattabahiddhā rūpārūpapañcakkhandhalakkhaṇattayavasena 1- ayaṁ
  mātikā uddeso. Ajjhattaṁ abhinivisitvāti sasantatipariyāpannesu
  khandhesu vipassanaṁ paṭṭhapetvā. Ajjhattā vuṭṭhātīti idaṁ vuṭṭhānagāminiyā
  ajjhattadhammārammaṇattā pariyāyato vuttaṁ. Nippariyāyato
  pana maggo sabbatopi vuṭṭhāti. Bahiddhā vuṭṭhātītiādīsupi eseva
  nayo. Ekappahārenāti ekajjhaṁ. Taṁ pana ajjhattādivibhāgaṁ
  akatvā yaṁkiñci samudayadhammaṁ sabbantaṁ nirodhadhammanti avibhāgena
  vuṭṭhānagāminiyā pavattivasena veditabbaṁ. Tayidaṁ satthu sammukhā
  desanānusārena ñāṇaṁ pesentassa ñāṇuttarassa sambhavatīti vadanti.
  Suddhājjhattadassanamatteneva maggavuṭṭhānaṁ na hoti mamaṁkāravatthunopi
  pariññeyyattā. Maggasaṅkhātaṁ vuṭṭhānaṁ maggena vā vuṭṭhānaṁ
  maggavuṭṭhānaṁ.
      [305] Rāsiṁ katvāti bhūtupādāyavasena duvidhaṁ anantarabhedavasena
  anekabhedampi ruppanaṭṭhena rūpanti piṇḍato gahetvā. Yathā
  rūpe vipassanābhiniveso yebhuyyena vipassanāyānikassa evaṁ arūpe

  *  *  *  *  *  *
  Footnote: 1. Ma. rūpārūpapañcakkhandhalakkhaṇattayavasena.
-------------------------------------------------
[page 571]
  Vipassanābhiniveso yebhuyyena samathayānikassa hoti. Abhinivesoti ca
  vipassanāya pubbabhāge kattabbanāmarūpaparicchedo veditabbo. Tasmā
  paṭhamaṁ rūpapariggaṇhanaṁ rūpe abhiniveso. Esa nayo sesesupi.
  Yaṁkiñci samudayadhammaṁ sabbantaṁ nirodhadhammanti kāmaṁ udayabbayapariggaṇhanaṁ
  abhinivesoti dassitaṁ yathāupaṭṭhite pana rūpārūpadhamme
  tesañca paccaye pariggahetvā saṅkhepeneva vipassanāñāṇaṁ cārento
  ñāṇuttaro yathānisinnova ñāṇapaṭipāṭiyā khippameva saccāni
  paṭivijjhanto ekappahārena pañcahi khandhehi vuṭṭhāti nāma. Aññathā
  ekeneva lokiyacittena pañcannaṁ khandhānaṁ pariggahaparijānanādīnaṁ
  asambhavato. Na hi sanidassanasappaṭighādiṁ ekajjhaṁ ārammaṇaṁ kātuṁ
  sakkā. Yassa pana ekavāraṁ ñāṇena phassituṁ 1- puna taṁ phassitabbameva
  tādisassa vasena vuttanti vadanti.
      [306] Ettha ca abhiniveso akāraṇaṁ vuṭṭhānameva pamāṇaṁ.
  Tasmā heṭṭhā vuttavimokkhāriyapuggalavibhāgāpi vuṭṭhānavasena
  sambhavantīti dassetuṁ ettha ca yopītiādi āraddhaṁ. Tattha
  tayopi janāti vuṭṭhānavasena bhede asatipi abhinivesavaseneva
  laddhabhedaṁ gahetvā vuttaṁ. Saddhiṁ purimapacchimañāṇehīti
  bhayatupaṭṭhānādipurimañāṇehi ceva gotrabhuādipacchimañāṇehi ca saha.
  Uddānanti uddeso. Yatthakatthaci .pe. Vaṭṭeyyuṁ taṁtaṁñāṇaṭṭhāniyassa
  upamāvatthuno labbhanato. Imasmiṁ pana ṭhāneti

  *  *  *  *  *  *
  Footnote: 1. Ma. phassitaṁ.
-------------------------------------------------
[page 572]
  Imasmiṁ vuṭṭhānagāminīvipassanāpadese. Sabbanti sabbantaṁ ñāṇaṁ
  sabbaṁ vā ñāṇakiccaṁ pākaṭaṁ hoti vemajjhe ṭhatvā vibhāviyamānattā.
  Vuttā visuddhikathāyaṁ.
      [307] Nilīyitvāti upavisitvā. Parimaṁsitvāti 1- vīmaṁsitvā.
  Gayhupagaṁ adisvāti gahaṇayoggaṁ niccasārādiṁ adisvā. Cittassa
  vaṅkabhāvakarānaṁ māyādīnaṁ suṭṭhu vikkhambhanena anulomassa ujukasākhāsadisatā.
  Nibbānānulomanato 2- gotrabhuñāṇassa uddhaṁ ullokanasadisatā.
  Appatiṭṭhe nibbāne patiṭṭhitattā maggañāṇassa ākāse
  uppatanasadisatā. Sappavisajjanaṁ viya gotrabhuñāṇaṁ sabbasaṅkhāragataṁ
  vissajjitvā nibbānassa ālambaṇato. Maggaṁ olokentassa ṭhānaṁ
  viya maggañāṇaṁ asammohapaṭivedhavasena attanopi dassanato.
  Abhayaṭṭhāne ṭhānanti abhayaṭṭhānaṁ sampattamāha na tassa
  pāpuṇapaṭipattiṁ.
      [308] Attatthādīnaṁ anavabujjhanato ahaṁ mamāti gahaṇasṭha
  niddokkamanasadisatā. Muñcitukamyatāggahaṇeneva paṭisaṅkhā santiṭṭhanāpi
  gahitā. Tissannampi tāsaṁ saṁsārato nikkhamanādhimuttatāya
  nikkhamanamaggolokanasadisatā. Magge diṭṭhe maggapaṭipatti viya
  anulome siddhe maggo siddhoevāti anulomassa maggadassanasadisatā.
  Saṅkhāranimittato nikkhantattā ādittagharato nikkhamanaṁ viya gotrabhuñāṇaṁ.
  Vegena gamanaṁ viya maggañāṇaṁ vissajjetabbagahetabbapadesesu

  *  *  *  *  *  *
  Footnote: 1. Ma. parāmasitvāti. 2. Ma. nibbānālocanato.
-------------------------------------------------
[page 573]
  Sādhanakiccavisesayogato. Parato namamāyitabbato ca passitabbānaṁ
  khandhānaṁ ahaṁ mamāti gahaṇassa rājagoṇānaṁ sakagahaṇasadisatā
  vuttā.
      [309] Sabhaye abhayadassanahetutāya khandhānaṁ ahaṁ mamāti
  gahaṇassa yakkhiniyā saṁvāsasadisatā. Susānavijahanaṁ viya saṅkhārasusānaṁ
  vijahitvā nibbānārammaṇavasena pavattaṁ gotrabhu. Puttagiddhinīti
  puttavacchalā. Ottappamānāti sārajjayamānā. Oḷārikoḷārika-
  lobhakkhandhādivikkhambhanena saṅkhārapariccajanato anulomassa tattheva
  dārakoropanasadisatā.
      [310] Vuṭṭhānagāminiyā .pe. Dassanatthaṁ vuttā na purimāsu
  viya bhayatupaṭṭhānādīsu ṭhitassa bhāyanādiākāradassanatthanti
  adhippāyo. Aparāparuppattito cirānubandhato dussahato ca
  vaṭṭadukkhasadisaṁ jighacchādukkhanti āha saṁsāravaṭṭajighacchāyāti.
  Kāyagatāsatieva bhojanaṁ kāyagatāsatibhojanaṁ. Sā panettha maggasampayuttā
  sammāsati kāyānupassanādikiccasodhanavasena amatarasaparibhogatāya ca
  amatarasaṁ kāyagatāsatibhojananti vuttā. Tenāha bhagavā amatante
  bhikkhave paribhuñjanti ye kāyagatāsatiṁ paribhuñjantītiādi 1-.
  Phalarasāmalakasiṅgiveramuggamāsādianekaṅgasambhāraṁ.
  Kapaṇāseribhāvādikaraṇena taṇhāsinehassa sītasadisatā. Maggatejanti

  *  *  *  *  *  *
  Footnote: 1. aṅ. eka. 20/59.
-------------------------------------------------
[page 574]
  Ariyamaggasaṅkhātaṁ indaggiṁ. Rāgaggiādayo ekādasaggī vūpasamanti etthāti
  ekādasaggivūpasamaṁ nibbānaṁ.
      [311] Andhakāraparetoti caturaṅgasamannāgatena andhakārena
  kiñci attatthaṁ vā paratthaṁ vā kātuṁ asakkuṇeyyabhāvena abhibhūto.
  Ñāṇamayo āloko etissāti ñāṇālokā maggabhāvanā.
      Amatabhūtaṁ amatabhāvasādhakaṁ vā osathaṁ amatosathaṁ nibbānaṁ.
  Heṭṭhā attanā vuttameva saṅkhārupekkhābyāpāraṁ nigamanavasena
  dassento tena vuttantiādimāha. Nirālayatāya taṇhāvasena
  bhavādīsu avisaṭajjhāsayo hutvā tato saṅkucitacitto paṭilīnabhāvena
  carati pavattatīti paṭilīnacaro tassa paṭilīnacarassa. Saṁsāre
  bhayassa ikkhanatāya bhikkhuno. Kāyacittavivekasiddhiyā vivittamāsanaṁ
  bhajamānassa. Sāmaggiyanti yuttaṁ paṭirūpanti attho. Bhavaneti
  kāmabhavādike tividhepi bhave. So hi idha bhavanatthena bhavanti
  vutto. Na dassayeti anuppajjanavasena na dasseyya. Tassa taṁ
  adassanaṁ sāmaggiyanti buddhādayo ariyā āhūti yojanā.
      Niyametvāti niyataṁ ekaṁsikaṁ katvā. Bojjhaṅgavisesaṁ maggaṅgavisesaṁ
  jhānaṅgavisesaṁ paṭipadāvisesaṁ vimokkhavisesanti visesasaddo
  paccekaṁ yojetabbo. Visesanti chasattabhāvo sattaṭṭhabhāvo
  pañcādibhāvoti imaṁ yathākkamaṁ bojjhaṅgādīnaṁ ariyamagge labbhamānabhedaṁ.
  Pādakajjhānanti maggassa āsannavuṭṭhānagāminiyā vipassanāya
-------------------------------------------------
[page 575]
  Padaṭṭhānabhūtaṁ jhānaṁ. Vipassanāya ārammaṇabhūtāti maggāsannāyaeva
  vuṭṭhānagāminiyā vipassanāya gocarabhūtā vipassitā. Puggalajjhāsayoti
  ubhinnaṁ bhede sati vipassakassa ajjhāsayo. Ettha ca
  paṭhamaṁ kecīti vutto tipiṭakacūḷanāgatthero. Dutiyaṁ kecīti vutto
  moravāpīvāsimahādattatthero. Tatiyaṁ kecīti vutto
  tipiṭakacūḷābhayatthero. Tesampi vādesu ayaṁ pubbabhāgavuṭṭhānagāminī vipassanā
  niyametiyevāti veditabbā. Kasmā vipassanāniyameneva hi
  paṭhamattheravādepi apādakapaṭhamajjhānapādakamaggā paṭhamajjhānikāva honti
  itare ca dutiyajjhānikādimaggā pādakajjhānavipassanāniyamehi
  taṁtaṁjhānikāva tato tato dutiyādipādakajjhānato uppannassa
  saṅkhārupekkhāñāṇassa pādakajjhānātikkantānaṁ aṅgānaṁ asamāpajjitukāmatāya
  virāgabhāvanābhāvato 1- itarassa ca atabbhāvato. Yathā hi maggāsannāya
  vipassanāya somanassasahagatatte maggassa paṭhamādijjhānikatā
  ca upekkhāsahagatatte pañcamajjhānikatāeva ca hoti tato ca
  bojjhaṅgādīnaṁ visesoti tesaṁ niyamane āsannakāraṇaṁ padhānakāraṇaṁ ca
  vuṭṭhānagāminī vipassanā na evaṁ pādakajjhānādayo. Yasmā pana
  pādakajjhānena vinā vipassanāva imaṁ yathāvuttaṁ visesaṁ niyametuṁ na
  sakkoti vuttanayena pana padhānakāraṇaṁ na 2- hotiyeva tasmā
  vuṭṭhānagāminī vipassanāva niyametīti avatvā vuṭṭhānagāminī vipassanā
  niyametievāti vuttaṁ. Evaṁ sesavādesupi vipassanāniyamo

  *  *  *  *  *  *
  Footnote: 1Ṃa. asamāpajjitukāmatāvirāgabhāvanābhāvato. 2Ṃa. nasaddo na dissati.
-------------------------------------------------
[page 576]
  Yathāsambhavaṁ yojetabbo. Yathā hi pādakajjhānātikkantānaṁ aṅgānaṁ
  asamāpajjitukāmatāvirāgabhāvanābhūtā vuṭṭhānagāminī vipassanā adhiṭṭhānabhūtena
  pādakajjhānena āhitavisesā maggassa bojjhaṅgādivisesaniyāmikā
  hoti evaṁ ārammaṇabhūtasammasitajjhānātikkantānaṁ aṅgānaṁ
  jigucchanākāravirāgabhāvanābhūtā sammasitajjhānena āhitavisesā
  ubhayasabbhāve ajjhāsayavasena tato aññatarena āhitavisesā ca
  vuṭṭhānagāminī vipassanā maggassa bojjhaṅgādivisesaṁ niyametīti.
      [312] Tatrāti tasmiṁ bojjhaṅgādivisesaniyamane. Ajhānalābhī
  suddhavipassanāyānikova sukkhavipassako. So hi jhānasinehena vipassanāya
  asiniddhabhāvato sukkhā lūkhā vipassanā etassāti sukkhavipassakoti
  vuccati. Pakiṇṇakasaṅkhāreti pādakajjhānato aññe saṅkhāre. Tena
  pādakajjhānasaṅkhāresu sammasitesu vattabbameva natthīti dasseti.
  Paṭhamajjhānaṁ pādakaṁ katvāti hi vuttaṁ. Ettha ca sukkhavipassakādiggahaṇaṁ
  vipassanāniyamassa ekantikabhāvadassanatthaṁ. Na hi vuṭṭhānagāminī vinā
  kevalā 1- pādakajjhānādayo niyamahetu 2- diṭṭhā vuṭṭhānagāminī ca
  pādakajjhānādīnaṁ abhāvepi sukkhavipassakādīnaṁ maggassa
  paṭhamajjhānikabhāvahetu tasmā sā bojjhaṅgādivisesaniyamane ekantikahetūti.
  Idāni yathāvuttamatthaṁ pākaṭataraṁ kātuṁ tesaṁ hītiādi vuttaṁ.
  Ayaṁ visesoti ayaṁ jhānādīnaṁ caturaṅgikādiviseso na pubbe viya

  *  *  *  *  *  *
  Footnote: 1Ṃa. kevalaṁ. 2Ṃa. niyamahetū.
-------------------------------------------------
[page 577]
  Vipassanāniyameneva athakho pādakajjhānaniyamena ceva vipassanāniyamena
  ca. Tesampīti pañcakanaye dutiyatatiyacatutthajjhānāni pādakāni
  katvā uppāditamaggānampi. Āsannappadeseti iminā vipassakena
  antarantarā paviṭṭhasamāpattiyā vasena ayaṁ viseso natthīti dasseti.
      [313] Tatrāpi cāti dutiyattheravādepi. Taṁtaṁsamāpattisadisatā
  taṁtaṁsammasitasaṅkhāravipassanāniyamehi hoti. Tatrāpi hi vipassanā
  taṁtaṁvirāgāvirāgabhāvanābhāvena somanassasahagatā upekkhāsahagatā ca
  hutvā jhānaṅgādiniyamaṁ maggassa karotīti evaṁ vipassanāniyamo
  vuttanayeneva veditabbo. Tanti taṁtaṁ jhānasadisabhavaṁ 1-. Svāyamattho
  pādakajjhānasammasitajjhānupanissayehi vinā ajjhāsayamattena
  asijjhanaupanissayena 2- vinā saṅkappamattena sakadāgāmiphalādīnaṁ
  asijjhanadīpakena nandakovādena dīpetabbo. Tattha hi yathā
  sotāpannāyapi paripuṇṇasaṅkappataṁ vadantena bhagavatā yassa yassa upanissayo
  atthi tassa tasseva ajjhāsayo niyāmako nāññassāti tena
  tena paripuṇṇasaṅkappatā hoti na tato paraṁ saṅkappasabbhāve
  satipi asijjhanatoti ayamattho dīpito evaṁ idhāpi yassa yassa
  dutiyādijjhānikassa maggassa yathāvutto upanissayo atthi tassa
  tasseva ajjhāsayo niyāmako nāññassa satipi tasmiṁ asijjhanato.
  Imasmiṁ pana vāde pādakasammasitajjhānupanissayasabbhāve

  *  *  *  *  *  *
  Footnote: 1Ṃa. taṁtaṁṇānasadisabhavaṁ. 2Ṃa. asijjhanaṁ upanissayena.
-------------------------------------------------
[page 578]
  Ajjhāsayo ekantena hoti taṁtaṁphalupanissayasabbhāvena 1- taṁtaṁsaṅkappo
  viyāti tadabhāvābhāvato ajjhāsayo niyametīti vuttaṁ. Etthāpīti
  tatiyattheravādepi. Vuttanayenevāti yato yato samāpattito
  vuṭṭhāyātiādinā vuttanayena. Tasmā tatrāpi hi vipassanātiādinā
  idha vuttanayena tadattho veditabbo.
      [314] Evaṁ vipassanāya bojjhaṅgādiniyāmitataṁ 2- dassetvā idāni
  paṭipadādiniyāmitataṁ 2- dassento sace panāyantiādimāha. Tattha
  ayanti saṅkhārupekkhā vuttā. Sāpi hi kāmaṁ idaṁ vāraṁ ropesunti 3-
  ettha kalāpasammasanāvasāne udayabbayānupassanāya vattamānāya uppannassa
  vipassanūpakkilesassa tikkhattuṁ vikkhambhanena kicchatāvāraṁ dukkhāpaṭipadāti
  ropesunti 4- vadanti aṭṭhakathāyaṁ pana vipassanāñāṇe tikkhe sūre
  pasanne vahante uppannaṁ vipassanānikantiṁ dukkhena kasirena kilamanto
  pariyādiyatīti vuttattā pubbabhāge muñcitukamyatādibhāvena pavattamānā
  saṅkhārupekkhā attano paṭipakkhe kicchena kasirena vikkhambhentī
  dukkhāpaṭipadāpakkheyeva tiṭṭhatīti. Tenāha ādito kilese
  vikkhambhayamānātiādi. Keci pana yena ñāṇena vipassanūpakkilesā
  vikkhambhitā tena saddhiṁ idaṁ ñāṇaṁ ekattanayavasena ekaṁ katvā
  ādito kilese vikkhambhayamānā vuttanti vadanti. Sappayogenāti
  cittappayogasaṅkhātena ussāhanena. Sasaṅkhārenāti tasseva vevacanaṁ.
  Ubhayenāpi vikkhambhanassa kiccasiddhimeva vadati. Vipariyāyenāti adukkhena

  *  *  *  *  *  *
  Footnote: 1. Ma. -sabbhāve. 2. Ma.-niyāmikataṁ. 3. Ma. imaṁ vāraṁ rocesunti.
  4. Ma. rocesunti.
-------------------------------------------------
[page 579]
  Appayogena asaṅkhārena. Maggasaññitaṁ icchitaṁ ṭhānaṁ anupagantvā 1-
  parivasati vippavasati etthāti parivāso vipassanā parivāso etassa
  atthīti vipassanāparivāso maggapātubhāvo. Taṁ pana sīghaṁ kurumānā
  khippābhiññā nāma hotīti vuttaṁ saṇikanti. Kurumānā ayaṁ saṅkhārupekkhāti
  yojanā. Yato maggo āgacchatīti 2- taṁ āgamanīyaṭṭhānaṁ
  tasmiṁ āgamanīyaṭṭhāne. Maggassa ca bhāvanaṭṭhāne 3- ṭhatvā nāmaṁ
  detīti sambandho. Dukkhāpaṭipadādandhābhiññādivipassanānayo añño
  aññoeva maggoti āha attano attano maggassāti. Tena
  āgamanato laddhanāmena dukkhāpaṭipadā khippābhiññātiādīni 4- cattāri
  nāmāni labhati. Na hi maggassa sarasato edisaṁ nāmaṁ atthi. Sā
  panāyaṁ vuttappabhedā paṭipadā. Nānā hotīti visuṁ visuṁ hoti.
  Ekassa bhikkhuno catūsupi maggesu ekāva hotīti niyamo natthi
  calanato. Ahesunti vuttaṁ amhākaṁ bhagavantaṁ sandhāya hontīti
  pana vattabbaṁ. Sabbesampi hi sammāsambuddhānaṁ cattāropi maggā
  sukhāpaṭipadā khippābhiññāva hontīti. Paṭipadāpasaṅgena adhipatimpi
  dassetuṁ yathā cātiādi vuttaṁ. Adhipatayoti chandādiadhipatayo.
  Pubbābhisaṅkhārānurūpaṁ hi maggo paccekaṁ chandādhipateyyo vā hoti
  viriyādīsu aññatarādhipateyyo vā. Na kassaci niyamo atthi.
  Tenāha kassaci bhikkhunotiādi.
      Pubbe vuttappakārato sātisayaṁ katvā anavasesato maggassa

  *  *  *  *  *  *
  Footnote: 1Ṃa. anugantvā. 2Ṃa. itisaddo na dissati. 3Ṃa. pabhavaṭṭhāne.
  4Ṃa. dukkhāpaṭipadā dandhābhiññāti.
-------------------------------------------------
[page 580]
  Nāmalābhe kāraṇaṁ dassetuṁ apicātiādi vuttaṁ. Tattha sarasenāti
  sabhāvena attano pavattivisesena. Paccanīkenāti paṭipakkhavasena.
  Saguṇenāti attano guṇavasena. Kāmañcettha yathā āgamanena
  vinā saguṇena ārammaṇena ca maggassa nāmalābho avavatthito
  evaṁ paccanīkena vinā saraseneva nāmalābho tathāpi sarasādayo
  paccekaṁ nāmalābhassa kāraṇamevāti dassetuṁ sarasena vātiādinā
  sabbattha aniyamattho vāsaddo vutto.
      [315] Te ca asaṅkarato dassetuṁ sace hītiādi āraddhaṁ.
  Tattha sammasitvāti sammasanahetu. Hetuaṭṭho hi ayaṁ tvāsaddo
  ghataṁ pivitvā balaṁ hoti sīhaṁ disvā bhayaṁ hotītiādīsu viya. Maggakattukāya
  vuṭṭhānakiriyāya ekantikahetubhūtā saṅkhārupekkhā phalupacārena
  vuṭṭhātīti vuttā. Yasmā vā saṅkhārupekkhāti vuṭṭhānagāminiyā
  etaṁ upalakkhaṇaṁ tadantogadhañca gotrabhuñāṇaṁ nimittato vuṭṭhāti
  tasmā vuttaṁ ekattanayena sammasitvā vuṭṭhātīti.
  Animittavimokkhena vimuccatīti animittasaññitena vimuccanena vimuccati maggoti
  ānetvā sambandhitabbaṁ. Vimuccatīti vā taṁsamaṅgī ariyapuggalo.
  Sesadvayepi eseva nayo. Idaṁ sarasato nāmaṁ nāmāti idaṁ
  nimittādivirahato animittaṁ appaṇihitaṁ suññatanti tividhampi maggassa
  sabhāvato siddhanāmaṁ nāma.
      Esoti maggo. Eso ca kho pubbabhāgamaggena saddhiṁ
-------------------------------------------------
[page 581]
  Ekaṁ katvā vutto ekattanayena. Idaṁ paccanīkato nāmaṁ nāmāti
  idaṁ niccanimittādīnaṁ paṇidhiyā attasaññāya ca pahānavasena laddhaṁ
  maggassa animittādināmattayaṁ paṭipakkhato saddassa savato 1-
  siddhanāmaṁ nāma.
      Suññattāti vivittattā. Na hi magge rāgādayo santi.
  Rūpanimittādīnanti rūpanimittavedanānimittādīnaṁ gahetabbānanti
  adhippāyo. Rāganimittādīnanti etthāpi eseva nayo. Saviggahānaṁ
  viya upaṭṭhānaṁ hettha nimittanti adhippetaṁ. Idamassa saguṇato
  nāmanti idaṁ rāgādivivittattā rūpanimittādipaṇidhiādiabhāvavasena
  assa maggassa saguṇato siddhaṁ nāmaṁ.
      Svāyanti so ayaṁ maggo. Suññatanti sabbasaṅkhārasuññato
  attasuññato ca suññataṁ. Sabbasaṅkhāranimittābhāvato animittaṁ.
  Taṇhāpaṇidhiādīnaṁ abhāvato appaṇihitaṁ. Idamassa ārammaṇato
  nāmanti yathā sukhārammaṇaṁ rūpaṁ sukhanti vuccati evaṁ suññatādināmassa
  nibbānassa ārammaṇakaraṇato idaṁ assa maggassa suññatādibhedaṁ
  ārammaṇato siddhaṁ nāmaṁ.
      Anattānupassanā attasuññatāya diṭṭhattā sarasato suññatā
  nāma. Tassā suññatāvipassanāya maggo vipassanāgamanena suññato.
  Animittā nāma niccanimittādīnaṁ ugghāṭanato. Idaṁ pana maggassa
  animittanāmaṁ [2]- abhidhammapariyāyena labbhati. Kiṁkāraṇā. Abhidhamme

  *  *  *  *  *  *
  Footnote: 1Ṃa. saddassa savatoti dve ime pāṭhā na dissanti. 2Ṃa. na.
-------------------------------------------------
[page 582]
  Sarasaṁ anāmasitvā paccanīkato nāmalābhato. Yo hi saguṇārammaṇehi
  nāmalābho so sarasappadhāno hoti saraseneva ca nāmalābhe
  sabbamaggānaṁ suññatādibhāvoti vavaṭṭhānaṁ na siyā. Tasmā
  abhidhamme satipi dvīhipi kāraṇehi animittanāmalābhe paccanīkatova
  nāmavavaṭṭhānakaraṇaṁ gayhatīti tadabhāvā na labbhati. Athavā na labbhatīti
  aññanirapekkhehi saguṇārammaṇehi na labbhati. Kiṁkāraṇā. Abhidhamme
  sarasapaccanīkehi sahitehi nāmalābhato. Paccanīkañhi vavaṭṭhānakaraṇaṁ
  anapekkhitvā kevalassa sarasassa nāmahetubhāvo abhidhamme
  natthi avavaṭṭhānāpattito. Tasmā attābhinivesapaṇidhipaṭipakkhavipassanānulomā
  maggā gatipi sarasantare paccanīkasahitena sarasena nāmaṁ
  labhanti. Animittamaggassa pana vipassanā nimittapaṭipakkhā na hoti.
  Ayaṁ 1- nimittaggahaṇato nimittaggahaṇānivāraṇāti tadanulomo maggopi
  na nimittassa paṭipakkho. Yadi siyā nimittagatavipassanāyapi paṭipakkho
  siyā tasmā vijjamānopi saraso vavaṭṭhānakarapaccanīkābhāvā abhidhamme
  animittanāmadāyako na gayhatīti. Yadi evaṁ aniccānupassanānulomo
  maggo abhidhamme asaṅgahito siyāti. Na suddhikapaṭipadānaye tassa
  saṅgahitattā. Tasmāeva hi so vutto. Suttante pana
  pariyāyadesanattā saguṇārammaṇamaggepi 2- nāmaṁ gayhatīti āha
  suttantapariyāyeneva labbhatīti. Yaṁ panettha vattabbaṁ taṁ heṭṭhā vuttameva.
  Āgamanavasenapi maggassa animittanāma labbhatiyevāti dassetuṁ

  *  *  *  *  *  *
  Footnote: 1Ṃa. sayaṁ. 2Ṃa. saguṇārammaṇamattenapi.
-------------------------------------------------
[page 583]
  Tatra hītiādi vuttaṁ. Āgamanīyaṭṭhāneti āgamanapaṭipadāṭhāne.
  Sesaṁ vuttanayattā uttānamevāti.
                  Saṅkhārupekkhāñāṇaṁ niṭṭhitaṁ.
      [316] Adhimokkhasaddhāti pasādabhūto vatthugato nicchayo
  adhimokkho. Tasmā tathābhūtā bhāvanāvisesena kiccato adhimattatāya
  balavatarā nibbattati. Supaggahitanti suṭṭhu paggahitaṁ. Asallīnaṁ
  paṭutarabhāvena paṭipakkhavidhamanasamatthaṁ viriyaṁ hoti. Supatiṭṭhitāti 1-
  tikkhataratāya ārammaṇābhimukhabhāvena suṭṭhu upatiṭṭhitā sati hoti.
  Susamāhitanti passaddhisukhānaṁ sātisayatāya suṭṭhu samāhitaṁ ārammaṇe
  sammadeva ṭhapitaṁ appitaṁ viya hoti. Tikkhatarāti anulomañāṇuppattiyā
  paccayo bhavituṁ samatthabhāvena sātisayaṁ tikkhā sūrā. Saṅkhārānaṁ vicinanepi
  majjhattabhūtasaṅkhārupekkhā paññā uppajjati. Aniccāti vā .pe.
  Sammasitvā bhavaṅgaṁ otaratīti aniccādīsu ekenākārena sammasantī
  sattakkhattuṁ pavattitvā bhijjantī bhavaṅgaṁ otiṇṇā nāma hoti tato
  paraṁ bhavaṅgassa vāroti katvā. Saṅkhārupekkhāya katanayenevāti
  aniccādinā ālambanakaraṇanayeneva na sammasitanayena. Tenāha
  ārammaṇaṁ kurumānanti. Āvaṭṭetvāti vinivaṭṭetvā 2- cittassa
  bhavaṅgavasena vattituṁ adatvā. Visadisacittappavattisaṅkhātāya vīciyā abhāvena
  avīcikā cittasantati. Kiriyamanodhātuyā hi bhavaṅge āvaṭṭite
  kiriyamayacittappavatti vipākacittuppattiyā 3- savīcikā santarā na evaṁ

  *  *  *  *  *  *
  Footnote: 1Ṃa. sūpaṭcitāti. 2Ṃa. nivattetvā.
  3Ṃa. kiriyamayacittapavattivipākacittuppattiyā.
-------------------------------------------------
[page 584]
  Manodvārāvajjanenāti vuttaṁ avīcikaṁ santatimanuppabandhamānanti.
  Tathevāti yathā atītāsu dvattiṁsajavanavīthīsu saṅkhārupekkhā aniccāti
  vā dukkhāti vā anattāti vā saṅkhāre ārammaṇaṁ akāsi tatheva.
  Parikammanti vuccati maggassa parikammattā paṭisaṅkhārakattā.
  Upacāranti vuccati maggassa āsannattā samīpacārikattā vā.
  Anulomatthaṁ 1- sayameva vadati. Ayañca nayo kāmaṁ maggavīthiyaṁ
  paṭhamajavanassa paṭisaṅkhāraṇaṭṭho 2- dutiyassa tato āsannaṭṭho
  tatiyassa heṭṭhimuparimānaṁ anulomaṭṭho ca payuttoti vutto tathāpi
  sabbesampi imā samaññā sambhavantīti dassetuṁ avisesena
  panātiādi vuttaṁ.
      [317] Tattha āsevananti ādarena sevanaṁ.
  Purimabhāgapacchimabhāgānanti heṭṭhimānaṁ uparimānañca dhammakoṭṭhāsānaṁ.
  Aṭṭhannanti udayabbayañāṇādīnaṁ aṭṭhannaṁ. Sabbāpi vipassanā.
  Lakkhaṇattayasammasanakiccāva idampi tathevāti vuttaṁ tathakiccatāyāti. Uparīti
  magge. Bodhipakkhiyadhammānaṁ tathakiccatāya anulometi
  sammosādipaṭipakkhavidhamanato. Idāni anulomañāṇassa tadubhayakiccānulomaṁ
  vitthārato dassetuṁ tañhītiādi vuttaṁ. Tattha anulomañāṇaṁ
  saccapaṭicchādakamohakkhandhādīnaṁ sātisayaṁ vidhamanena lokiyañāṇesu
  ukkaṁsapariyantagataṁ tatoeva heṭṭhā nibbattitaṁ udayabbayañāṇādīnampi 3-
  kiccaṁ paṭipakkhadūrībhāvena atthato sādhentameva hutvā

  *  *  *  *  *  *
  Footnote: 1Ṃa. anulomattaṁ. 2Ṃa. paṭisaṅkharaṇaṭṭho. 3Ṃa. nibbattitaudayabbayañāṇādīnampi.
-------------------------------------------------
[page 585]
  Pavattati. Tathāpavattamānañca tesaṁ kiccaṁ anulomantaṁ viya
  hotīti āha udayabbayavantānaṁ .pe. Tathakiccatāya anulometīti.
  Tattha bhayato upaṭṭhitanti imināpi ārammaṇasīsena ñāṇabyāpārameva
  vadati sappaṭibhayānaṁ saṅkhārānaṁ yathāsabhāvadassanadīpanato. Sesesu
  pana sattasupi ṭhānesu ñāṇabyāpārova dassito. Yasmā etaṁ
  anulomañāṇaṁ aniccādīsu aññataralakkhaṇavaseneva saṅkhāre ārabbha
  pavattati tasmā vuttaṁ aniccalakkhaṇādivasena saṅkhāre ārabbha
  pavattattāti. Tāya paṭipattiyāti yā sā anulomañāṇassa
  thūlathūlasaccapaṭicchādakasaṅkilesavikkhambhanapaṭipatti tāya. Na hi
  anulomañāṇe tathā anuppatte 1- gotrabhuñāṇaṁ nibbānaṁ ālambituṁ
  sakkoti gotrabhuñāṇe vā anuppanne maggañāṇaṁ uppajjatīti.
      Vuttamevatthaṁ opammena pākaṭataraṁ kātuṁ yathā hītiādi
  vuttaṁ. Tattha aṭṭhannaṁ vohārikamahāmattānaṁ agatigamanaṁ pahāya
  taṁtaṁvinicchayakaraṇaṁ viya aṭṭhannaṁ ñāṇānaṁ yathāsakaṁ paṭipakkhaṁ pahāya
  saṅkhāresu udayabbayādipaṭipatti. Rañño majjhattabhāvo viya
  anulomañāṇassa purimapacchimadhammakoṭṭhāsassa anuguṇatā 2-. Tenevāti
  heṭṭhimañāṇānaṁ anulomanamukhena uparibodhipakkhiyānaṁ anulomanatoyeva.
  Saccānulomikanti vuccati maggasaccassa anulomikattā.
                       Anulomañāṇaṁ.
      [318] Kiñci asaṅkhatārammaṇaṁ viññāṇampi 3- vuṭṭhānagāminiyā

  *  *  *  *  *  *
  Footnote: 1Ṃa. anuppanne. 2Ṃa. anukūlatā. 3Ṃa. ñāṇaṁ.
-------------------------------------------------
[page 586]
  Ekasaṅgahanti katvā saṅkhārārammaṇāyāti visesanaṁ kataṁ. Taṁ hi
  visesato vuṭṭhānaṁ ariyamaggaṁ gacchati upetīti vuṭṭhānagāminīti vattababtaṁ
  labhati. Tenāha sabbena sabbantiādi. Asammohatthanti tattha tattha
  sutte pariyāyantarehi āgatāya sammohābhāvatthaṁ. Suttasaṁsandanāti
  suttānaṁ tesaṁ tesaṁ suttapadānaṁ anusandānaṁ. Ye lokiye saṅkhāre
  ārabbha anulomapariyosānā vuṭṭhānagāminī vipassanā pavattati taṁsannissitā
  tappaṭibaddhā taṇhā tehi vinā avattanato 1- tammayā nāma.
  Tammayāva tammayatā. Tammayā vā taṇhāsampayuttā khandhā
  tesaṁ bhāvo tammayatā sāeva taṇhā. Tappaṭipakkhā
  vuṭṭhānagāminī vipassanā atammayatā. Tena vuttaṁ aṭṭhakathāyaṁ tammayatā
  nāma taṇhā tassā pariyādiyanato vuṭṭhānagāminī vipassanā
  atammayatāti vuccatīti. Nissāyāti taṁ atammayataṁ nissayaṁ katvā
  bhāvetvāti attho. Ekattāti ettha ayaṁ pāli atthi bhikkhave
  upekkhā rūpesu .pe. Phoṭṭhabbesu ayaṁ bhikkhave upekkhā nānattā
  nānattasitāti 2-. Ayampi nānāsabhāvā nānārammaṇanissitā cāti
  attho. Sā pana samādhisampayuttā vipassanūpekkhā ca veditabbā.
  Atthi bhikkhave upekkhā ākāsānañcāyatananissitā .pe.
  Nevasaññānāsaññāyatananissitā ayaṁ bhikkhave upekkhā ekattā
  ekattasitāti 3-. Yā hi taṁtaṁāruppacittuppādapariyāpannā upekkhā

  *  *  *  *  *  *
  Footnote: 1Ṃa. appavattanato. 2Ṃa. u. 14/406.
-------------------------------------------------
[page 587]
  Sā ekasabhāvattā ekārammaṇattā ca ekattā ekattasitā cāti
  vuccati. Sā pana taṁtaṁjhānasahagatavedanūpekkhā ca tadārammaṇavipassanūpekkhā
  cāti vadanti. Taṁ pajahathāti tadārammaṇakilesappahānena
  pajahatha. Tenāha taṁ samatikkamathāti.
      Nibbidāti vuṭṭhānagāminī. Tattha hi sutte virajjatīti
  maggakiccamāha vimuccatīti phalakiccaṁ. Susimasuttaṁ nidānavagge.
  Tattha dhammaṭṭhitiñāṇaṁ vuṭṭhānagāminīti vuttā dhammaṭṭhitiyaṁ
  paṭiccasamuppāde asammuyhanavasena pavattanato. Nibbāne ñāṇanti
  maggañāṇamāha. Saññā kho poṭṭhapādāti ettha kāmaṁ saññā
  icceva vuccati pubbe pana anupubbena 1- saññaggaṁ phusatīti vuttattā
  āha saññagganti vuttāti. Paṭipadāñāṇadassanavisuddhīti
  tadekadesabhūtā vuṭṭhānagāminī vuttā. Samudāyesu hi pavattā vohārā
  avayavesupi pavattantīti. Pārisuddhipadhāniyaṅganti pārisuddhiyā
  padhānakāraṇaṁ. Tīhi nāmehīti anulomagotrabhuvodānasaṅkhātehi tīhi
  nāmehi. Kittitāti thomitā ariyamaggādhiṭṭhānatāya. Mahantānaṁ
  sīlakkhandhādīnaṁ esanaṭṭhena mahesinā sammāsambuddhena. Santakilesatāya
  santā. Yoganti bhāvanaṁ bhāvanābhiyogaṁ vā.
           Paṭipadāñāṇadassanavisuddhiniddesavaṇṇanā niṭṭhitā.
                     ---------------

  *  *  *  *  *  *
  Footnote: 1Ṃa. ayaṁ pāṭho na dissati.
-------------------------------------------------
[page 588]
                 Ñāṇadassanavisuddhiniddesa vaṇṇanā
       [319] Idāni ñāṇadassanavisuddhiyā niddese anuppatte sā
  ñāṇadassanassa 1- anantaraṁ uppajjati taṁ tāva dassento ito
  paraṁ gotrabhuñāṇaṁ hotīti āha. Ito paranti ito anulomañāṇato
  upari. Tanti gotrabhuñāṇaṁ. Neva paṭipadāñāṇadassanavisuddhiṁ
  bhajati aniccādivasena saṅkhārānaṁ aggahaṇato. Na ñāṇadassanavisuddhiṁ
  bhajati satipi nibbānārammaṇatte kilesānaṁ akhepanato.
  Tatoevetaṁ viññāṇadhātūnaṁ visayaṁ uddesentī dassanakiccaṁ karontī 2-
  kiriyamanodhātu viya maggassa āvajjanaṭṭhāniyaṁ vuccati. Antarāti
  chaṭṭhasattamavisuddhīnaṁ vemajjhe. Abbohārikameva hoti
  ubhayavisuddhilakkhaṇatābhāvato. Tathāpi vuṭṭhānagāminiyā pariyosānatāya
  vipassanāpakkhikaṁ. Tenevassa taṁsotapatitatā. Tenāha vipassanāsote
  .pe. Saṅkhyaṁ gacchatīti. Etenassa paṭipadāñāṇadassanavisuddhibhajanaṁ
  dasseti. Sotassa ariyamaggassa 3- ādito pajjanaṁ sotāpatti
  soeva maggo sotaṁ vā ariyaṁ ādito pajjata adhigacchatīti
  sotāpatti paṭhamamaggo 4-. Tassa maggo sotāpattimaggo. Paṭisandhivasena
  sakideva imaṁ manussalokaṁ āgacchatīti sakadāgāmī tassa maggo
  sakadāgāmimaggo. Paṭisandhivasena kāmabhavaṁ na āgacchatīti anāgāmī
  tassa maggo anāgāmimaggo. Kilesādīnaṁ hananādinā arahaṁ

  *  *  *  *  *  *
  Footnote: 1Ṃa. yassa ñāṇassa. 2Ṃa. uddesantaṁ dassanakiccaṁ karontaṁ. 3Ṃa. ariyassa.
  4Ṃa. paṭhamako.
-------------------------------------------------
[page 589]
  Aggamaggaṭṭho. Tassa bhāvo arahattaṁ soeva maggo
  arahattamaggo. Catūsu maggesu ñāṇaṁ ekajjhaṁ gahetvā ñāṇadassanavisuddhi
  nāma.
      [320] Tehi tīhipīti heṭṭhā tiṇṇaṁ anulomañāṇānaṁ vuttattā
  vuttaṁ tīsu vā dvinnaṁ gantogadhattā. Tīhipīti vā
  vikappantarasampiṇḍanaṭṭho pisaddo. Tena tīhipi dvīhipīti vuttaṁ hoti.
  Attano balānurūpenāti attano attano ānubhāvānuguṇaṁ 1-. Paṭhamaṁ
  hi anulomañāṇaṁ sabboḷārika dutiyaṁ tato nātioḷārikaṁ tatiyaṁ
  tato nātioḷārikaṁ tamaṁ antaradhāpeti. Athavā balānurūpenāti
  heṭṭhā saṅkhārupekkhāya gahitabalānurūpena 2-. Pubbābhisaṅkhāravasena
  hi anulomañāṇassāpi maggañāṇassa viya saddhāvimuttadiṭṭhippattānaṁ
  pavattiākārasiddho attheva mudutikkhatāviseso. Palibodhato upaṭṭhāti
  palibodhabhāvapaṭicchādakassa tamassa antaradhāpitattā. Āsevananteti
  iminā dutiyassa vā tatiyassa vā anulomañāṇassa anantaraṁ
  gotrabhuñāṇuppatti na paṭhamassāti dasseti tassa anāsevanattā. Na hi
  aladdhāsevanaṁ gotrabhuñāṇaṁ uppādetuṁ sakkoti. Nimittādivirahato
  tabbidhurato ca animittantiādinā nibbānaṁ visesitaṁ. Puthujjanagottanti
  ariyehi asammissaṁ puthujjanasamaññaṁ. Gottanti hi
  ekavaṁsajānaṁ samānā samaññā evaṁ idhāpīti. Puthujjanasaṅkhanti
  tasseva vevacanaṁ. Puthujjanabhūminti puthujjanavatthuṁ. Ekantikatāya

  *  *  *  *  *  *
  Footnote: 1Ṃa. ānubhāvānukūlaṁ. 2Ṃa. āhitabalānurūpena.
-------------------------------------------------
[page 590]
  Ekavārameva ca uppajjanato apunarāvattakaṁ 1-. Bahiddhā
  vuṭṭhānavivaṭṭaneti asaṅkhatadhātuyā bahibhāvato bahiddhāsaññitā saṅkhāragatā
  vuṭṭhānabhūte vivaṭṭane nipphajjamāne paññā. Abhibhuyyatīti abhibhavati.
  Pakkhandatīti anupavisati. Ettha ca uppādaṁ abhibhuyyatītiādinā
  puthujjanagottābhibhavanaṁ tadatikkamanamāha. Anuppādaṁ pakkhandatītiādinā
  ariyagottabhāvanaṁ tadubhayabhāvato.
      [321] Ekāvajjanānaṁ nānāvīthitā natthīti na taṁ nisedhanāya
  ekavīthiggahaṇaṁ athakho nānārammaṇānampi ekāvajjanānaṁ nānāvīthitā
  natthīti dassanatthanti daṭṭhabbaṁ. Mahāmātikanti mahantaṁ udakavāhakaṁ.
  Laṅghitvāti anotarantoeva atikkamitvā. Ullaṅghitvāti uparibhāgeneva
  laṅghitvā. Ninnapoṇapabbhāratā uttaruttaravisiṭṭhā ninnatāva.
  Aṭṭhahi ñāṇehi anukkamena āhitavisesaṁ anulomañāṇaṁ
  nibbānārammaṇassa ñāṇassa paccayo bhavituṁ samatthaṁ jātanti āha
  udayabbayānupassanādinā vegena dhāvitvāti. Rūpaṁ anekasantatisambandhatāya
  anekavaṭṭaracitā rajju viya hotīti vuttaṁ rūparajjuṁ
  vāti. Attabhāvassa dukkhaṭṭhāniyatāya vuttattā taṁsambandhadaṇḍaṭṭhāniyatā
  vedanādīsu ekasseva yuttā na vedanādisamudāyassāti
  vuttaṁ vedanādīsu aññataradaṇḍaṁ vāti. Anulomāvajjanenāti
  anulomassa āvajjanena. Yena āvajjanena anulomañāṇaṁ
  uppajjati tena taṁ ārammaṇaṁ. Paṭhamena anulomacittena

  *  *  *  *  *  *
  Footnote: 1Ṃa. apunarāvaṭṭakaṁ.
-------------------------------------------------
[page 591]
  Ullaṅghitvāti idaṁ sakkāyatīrassa tassa atikkamanārambhatāya vuttaṁ.
  Dutiyena nibbānaninnapoṇapabbhāramānasoti idaṁ tassa sabbasaṅkhārato
  sātisayaṁ alaggaṁ hutvā visaṅkhāre allīnabhāvato vuttaṁ. Nibbāne
  ārammaṇakaraṇavasena patati yogāvacaro. Ekārammaṇeti ekavāraṁyeva
  ālambite ārammaṇe. Tenāha aladdhāsevanatāyāti. Tena
  ekārammaṇe āsevanā upakāravatī na tathā nānārammaṇeti
  dasseti.
      [322] Tatrāti anulomagotrabhūnaṁ itarītarakiccākaraṇe.
  Nakkhattayoganti nakkhattena candassa yogaṁ nakkhattayogavibhāvanīyaṁ
  vā kālaṁ divasanti attho. Tatthātiādi upamāsaṁsandanaṁ.
      Evaṁ nibbattāhīti anulomañāṇāni viya saṅkhāre anālambitvā
  ahaṁ viya nibbānārammaṇe vattāhīti maggassa gotrabhunā
  dinnasaññāmuñcanaṁ anubandhanañca nibbānārammaṇakaraṇameva sandhāya
  vuttaṁ.
      [323] Tatrāti tasmiṁ gotrabhunā dinnasaññaṁ amuñcitvā viya
  tena gahitārammaṇeyeva vattitvā maggassa lobhakkhandhādinibbijjhane.
  Usuṁ asati khippatīti issāso dhanuggāho. Saragocaraṭṭhānaṁ
  nāma aṭṭhausabhamattaṁ. Tañca kho dūrepātino majjhimapurisassa
  vasena catuhatthāya ṭhitāya 1- yaṭṭhiyā vīsati yaṭṭhiyo usabhaṁ tena
  aṭṭhausabhamatte padese hatthavasena cattālīsādhike chasatahatthe
  padese. Phalakasatanti asanasāramayaṁ phalakasataṁ. Kumbhakāracakkasadise

  *  *  *  *  *  *
  Footnote: 1Ṃa. ayaṁ pāṭho na dissati.
-------------------------------------------------
[page 592]
  Cakkayante. Āvijjhitvāti bhametvā. Daṇḍakaghaṭṭanāya
  uppādetabbasaddo daṇḍakasaññā. Phalakasatavinivijjhanassa paccayabhūtā
  daṇḍakasaññā viya gotrabhuñāṇaṁ lobhakkhandhādinibbijjhanassa
  maggañāṇassa paccayabhāvato. Issāso viya maggañāṇaṁ
  nibbijjhitabbanibbijjhanato.
      Aṭṭhamabhavato paṭṭhāya nibbattanakaṁ anamataggasaṁsāravaṭṭadukkhasamuddaṁ
  soseti. Saddhādhanaṁ sīladhanaṁ hiridhanaṁ ottappadhanaṁ sutadhanaṁ
  cāgadhanaṁ paññādhananti imesaṁ sattannaṁ ariyadhanānaṁ. Sammukhībhāvanti
  paccakkhasiddhiṁ. Pāṇātipātādipañcaverāni ceva pañcavīsati
  mahābhayāni cāti sabbaverabhayāni. Aññesañca ratanattaye niviṭṭhasaddhādīnaṁ.
  Samudāye pavatto sotāpattimaggasaddo tadekadesepi
  pavattatīti āha sotāpattimaggena sampayuttaṁ ñāṇanti.
                      Paṭhamañāṇaṁ niṭṭhitaṁ.
      [324] Tasseva sotāpattimaggacittassa. Kāmañcettha
  nātitikkhapaññassa dve tikkhapaññassa tīṇi phalacittāni honti avisesato
  pana gahitassa maggassa vasena dve tīṇi vāti vuttaṁ.
  Samādhimānantarikaññamāhūti yaṁ attano pavattisamanantaraṁ niyameneva phalappadānato
  ānantariyaṁ samādhīti 1- āhūti attho. Anantarameva pavattanakaṁ phalaṁ
  anantaraṁ tattha niyutto taṁ vā payojanaṁ etassāti ānantariko
  maggo. Āsevananteti āsevanato ante āsevanalābhino

  *  *  *  *  *  *
  Footnote: 1Ṃa. ānantarikasamādhīti.
-------------------------------------------------
[page 593]
  Anulomañāṇassa anantaranti attho. Laddhāsevanameva anulomaṁ
  gotrabhuṁ uppādeti. Upari pana cha satta vā javanāni pavattanti
  tasmā cattāri phalacittāni hontīti vadeyyāti āha sattacittaparamā
  ca ekāvajjanavithīti. Taṁ pana na sārato paccetabbanti
  yojanā. Yaṁ panettha vattabbaṁ taṁ heṭṭhā vuttameva.
      Ettāvatāti paṭhamamaggānantaraṁ phalassa uppattimattena.
  Bhusappamattopīti devarajjacakkavattirajjādippamādaṭṭhānaṁ āgamma
  bhusappamattopi. Yesaṁ yathāvuttāavajjanajavanacittānaṁ uppattiyā
  esa sotāpanno paccavekkhati nāmāti adhippāyo. Eteneva
  pasaṅgena sesānaṁ ariyānaṁ paccavekkhaṇāni dassetuṁ yathā cātiādi
  vuttaṁ. Ukkaṭṭhaparicchedoyeva ceso yadidaṁ pañcannaṁ catunnañca
  paccavekkhaṇānaṁ dassananti attho. Abhāvenevāti etena
  pahīnāvasiṭṭhakilesapaccavekkhaṇasamatthatā kassaci hoti kassaci na hotīti
  dasseti. Lobhoeva lobhadhammo.
      [326] Kāmarāgabyāpādānaṁ tanubhāvāyāti etesaṁ kilesānaṁ
  tanubhāvatthaṁ. Tattha dvīhi kāraṇehi tanubhāvo adhiccuppattiyā
  pariyuṭṭhānamandatāya ca. Sakadāgāmissa hi vaṭṭānusārimahājanassa
  viya kilesā abhiṇhaṁ na uppajjanti kadāci kadāci viraḷākārā
  hutvā uppajjanti. Tathā uppajjantāpi maddantā chādentā
  andhakāraṁ karontā na uppajjanti dvīhi pana maggehi pahīnattā
-------------------------------------------------
[page 594]
  Mandamandā tanukākārā hutvā uppajjanti. Keci pana
  sakadāgāmissāpi kilesā cirena uppajjanti uppajjantāpi bahalāva
  uppajjanti. Tathāhissa puttadhītaro dissantīti. Taṁ akāraṇaṁ
  vatthupaṭisevanena vināpi gabbhaggahaṇasabbhāvato. Tasmā vuttanayeneva
  dvīhi kāraṇehi nesaṁ tanubhāvo veditabbo. Dutiyāyāti gaṇanavasenapi
  dutiyāya uppattivasenapi dutiyāya bhūmiyā. Pattiyāti sāmaññaphalassa
  paṭilābhāya. Taṁ hi sampayuttānaṁ nissayabhāvato te dhammā bhavanti
  etthāti bhūmi. Yasmā vā samānepi lokuttarabhāve sayampi bhavati
  uppajjati na nibbānaṁ viya apātubhūtaṁ tasmāpi bhūmīti vuccati.
  Yogaṁ karotīti vipassanābhiyogaṁ karoti. Navahi ākārehi indriyāni
  tikkhāni bhavantītiādinā vuttanayeneva yadaggena indriyānaṁ tikkhataṁ
  sampādeti tadaggena balāni bojjhaṅgāni ca paṭutarabhāvaṁ
  āpādento indriyabalabojjhaṅgāni samodhānetvā lakkhaṇattayatīraṇavasena
  ñāṇena parimaddati. Tattha aparāparaṁ ñāṇaṁ cārento parivatteti.
  Tenāha vipassanāvīthiṁ ogāhatīti. Vuttanayenevāti udayabbayañāṇādīnaṁ
  uppādane vuttanayena. Gotrabhuanantaranti ettha
  gotrabhu viya gotrabhu. Paṭhamamaggapurecārikañāṇaṁ hi puthujjanagottābhibhavanato
  ariyagottabhavanato ca nippariyāyato gotrabhūti vuccati.
  Idaṁ pana taṁsadisatāya pariyāyato gotrabhu. Ekaccasaṅkilesavisuddhiyā
  pana accantavisuddhiyā ārammaṇakaraṇato ca vodānanti vuccati.
-------------------------------------------------
[page 595]
  Tenāha paṭṭhāne anulomaṁ vodānassa anantarapaccayena paccayoti.
  Yasmā pana paṭisambhidāmagge upādādiabhibhavanatthaṁ upādāya aṭṭha
  gotrabhudhammā samādhivasena uppajjanti dasa gotrabhudhammā
  vipassanāvasena uppajjantītiādīsu gotrabhunāmenevetaṁ āgataṁ tasmā
  idhāpi gotrabhuanantaranti vuttanti daṭṭhabbaṁ.
                        Dutiyañāṇaṁ.
      Sakidevāti ekavāraṁyeva. Imaṁ lokaṁ āgantvāti iminā
  pañcasu sakadāgāmīsu cattāro vajjetvā ekova gahito. Ekacco
  idha sakadāgāmiphalaṁ patvā idheva [1] parinibbāti ekacco idha patvā
  devaloke parinibbāti ekacco devaloke patvā tattheva
  parinibbāti ekacco devaloke patvā idhupapajjitvā parinibbāti.
  Ime cattāropi idha na gahitā. Yo pna idha patvā devaloke
  yāvatāyukaṁ vasitvā puna idhupapajjitvā parinibbāti ayaṁ ekova idha
  gahitoti veditabbo. Kāmarāgabyāpādānaṁ anavasesappahānāyāti
  tesaṁyeva sakadāgāmimaggena patanukatānaṁ 2- saṁyojanānaṁ
  niravasesappahānāya. Paṭisandhivasena kāmabhavassa anāgamanato anāgāmī.
                        Tatiyañāṇaṁ.
      [327] Opapātikoti upapātayoniko. Imināssa gabbhaseyyā
  paṭikkhittā. Tattha parinibbāyīti tattha suddhāvāse parinibbāyitā.

  *  *  *  *  *  *
  Footnote: 1Ṃa. loke. 2Ṃa. tanukatānaṁ.
-------------------------------------------------
[page 596]
  Anāvattidhammo tasmā lokāti paṭisandhiggahaṇavasena tasmā lokā idha
  anāvattanasabhāvo. Buddhadassanadhammassavanānaṁ panatthāya āgamanaṁ
  hotiyeva. Rūparāgārūparāgamānauddhaccāvijjānaṁ anavasesappahānāyāti
  etesaṁ pañcannaṁ uddhambhāgiyasaṁyojanānaṁ nissesappajahanatthāya.
  Tattha rūpabhave chandarāgo rūparāgo. Arūpabhave chandarāgo
  arūparāgo. Māno arahattamaggavajjhamāno. Tathā uddhaccāvijjā.
                        Catutthañāṇaṁ.
      Mahākhīṇāsavoti mahānubhāvatānibandhanaṁ pūjāvacanametaṁ na
  upādāyavacanaṁ yathā mahāmoggallānoti. Na hi cūḷakhīṇāsavo
  nāma atthi. Antimadehaṁ dhāretīti antimadehadhārī.
  Khandhakilesābhisaṅkhārabhārānaṁ ohitattā oropitattā ohitabhāro.
  Anuppatto sadatthaṁ sakatthanti anuppattasadattho. Sadatthoti ca arahattaṁ
  veditabbaṁ. [1] Attupanibandhanaṭṭhena attānaṁ avijahanaṭṭhena attano
  paramatthaṭṭhena ca attano attho attattho sakatthoti vuccati.
  Parikkhīṇāni dasapi bhavasaṁyojanāni etassāti parikkhīṇabhavasaṁyojano.
  Khandhādīnaṁ 2- khandhādiatthaṁ sammā aññāya vimuttoti sammadaññā
  vimutto. Aggo ca so dakkhiṇeyyo ca aggadakkhiṇaṁ vā arahatīti
  aggadakkhiṇeyyo.
      [328] Catunnaṁ maggañāṇānaṁ vasena catuñāṇāya.
  Ānubhāvavijānanatthanti satipaṭṭhānapāripūriādikassa ānubhāvassa bodhanatthaṁ.

  *  *  *  *  *  *
  Footnote: 1Ṃa. tañhi. 2Ṃa. ayaṁ pāṭho na dissati.
-------------------------------------------------
[page 597]
  Paripuṇṇā bodhipakkhiyā etassāti paripuṇṇabodhipakkhiyo maggo
  tassa bhāvo paripuṇṇabodhipakkhiyabhāvo. Vuṭṭhānabalehi saṁyuttatāva 1-
  vuṭṭhānabalasamāyogo. Ye saṁyojanādayo yena paṭhamamaggādinā
  pahātabbā. Bujjhanaṭṭhena vā bodho maggacittuppādo. Tassa
  bujjhanakiriyāya anuguṇabhāvato pakkhe bhavāti bodhipakkhiyā.
      Tesu bodhipakkhiyesu. Ārammaṇesūti kāyādiārammaṇesu.
  Okkanditvāti anupavisitvā. Pakkhanditvāti tasseva vevacanaṁ.
  Upaṭṭhānatoti asubhākārādiggahaṇavasena upaganvā avaṭṭhānato.
  Kāyādīsu asubhākārādiggahaṇaṁ pubbabhāgasatipaṭṭhānavasena
  subhasaññādippahānakiccasādhanaṁ maggasatipaṭṭhānavasena veditabbaṁ. Tattha hi
  ekāva sati catukiccasādhanavasena pavattati. Padahantīti vāyamanti
  kāyacittāni paggaṇhanti vā. Asobhāhetūnaṁ saṅkilesadhammānaṁ
  pajahanena sobhāhetūnañca vodānadhammānaṁ bhāvaneneva sobhaṇaṁ
  sundaranti attho. Seṭṭhabhāvāvahanatoti pāsaṁsatamabhāvasādhanato.
  Padhānabhāvakāraṇatoti uttamabhāvahetuto.
      [329] Pubbe vuttenāti iddhividhañāṇaniddese vuttena.
  Ijjhanaṭṭho nipphajjanaṭṭho paṭilābhasampadā vā. Yena vā ijjhanti iddhā
  vuddhā ukkaṁsagatā honti taṁ ijjhanaṁ. Samādhippadhānasaṅkhārappamukhamaggadhammā
  2- idha [3] adhippetā. Pubbaṅgamaṭṭho
  adhipatipaccayabhāvo. Tasmā sotāpattimaggo ijjhatīti iddhi tasmā

  *  *  *  *  *  *
  Footnote: 1Ṃa. sampayuttatāva. 2Ṃa. samādhipadhānasaṅkhārapamukhā maggadhammā. 3Ṃa. iddhīti.
-------------------------------------------------
[page 598]
  Sampayuttā chandādayo pubbaṅgamaṭṭhena pādā 1-. Tassāeva phalabhūtāya
  vuṭṭhānagāminiyā chandādayo pubbabhāgakāraṇaṭṭhena pādā. Soti
  iddhipādo. Ime lokuttarāvāti ime yathāvuttā chandādayo
  uttaracūḷabhājanīye āgatanayena lokuttarāva veditabbā.
  Chandādiadhipativasena paṭiladdhadhammāpi phassādayo iddhipādā hontīti attho.
  Kāmañcettha iddhipādo no adhipati adhipati vā no iddhipādo
  nāma natthi yathā pana ekasmiṁ rajje rajjārahesu catūsu
  rājakumāresu ekasmiṁ kāle ekova rajjaṁ anusāsati na sabbe evaṁ
  ekasmiṁ cittuppāde ekova adhipati iddhipādo ca hotīti
  veditabbo. Assaddhiyaṁ saddhāpaṭipakkhā akusalā dhammā avatthugato
  pasādapaṭirūpako micchādhimokkho vā. Kosajjaṁ thīnamiddhappadhāno
  akusalacittuppādo. Pamādo satisammoso tathāpavattā akusalā
  khandhā. Abhibhavanasaṅkhātena adhipatiyaṭṭhenāti assaddhiyādīnaṁ abhibhavanato
  abhibhavananti vattabbena adhimokkhapaggahupaṭṭhānāvikkhepapajānanassa
  ekalakkhaṇena sampayuttadhammesu adhipatiyaṭṭhena. Assaddhiyādīhi cāti
  casaddo samuccayaṭṭho aṭṭhānappayutto. Tasmā akampiyaṭṭhena ca
  sampayuttadhammesu thirabhāvena ca balanti evaṁ ettha adhippāyo
  veditabbo. Bujjhanakasattassāti catunnaṁ ariyasaccānaṁ
  paṭivijjhanakasattassa. Yo hesa lokuttaramaggakkhaṇe uppajjamānāya
  satiādidhammasāmaggiyā kāraṇabhūtāya 2- bujjhati kilesasantānaniddāya

  *  *  *  *  *  *
  Footnote: 1Ṃa. pādo. evamuparipi. 2Ṃa. karaṇabhūtāYu.
-------------------------------------------------
[page 599]
  Uṭṭhahati cattāri vā ariyasaccāni paṭivijjhati nibbānameva vā
  sacchikarotīti bodhīti vuccati ariyasāvako tassa bodhissa
  bujjhanakasattassa aṅgāti bojjhaṅgā. Niyyānikaṭṭhenāti vaṭṭato
  nissaraṇaṭṭhena. Pubbabhāge nānācittesu labbhantīti sambandho.
      [330] Cuddasavidhenāti ānāpānairiyāpathacatusampajañña-
  paṭikūlamanasikāradhātumanasikārapabbāni navasīvathikapabbāni cāti evaṁ
  cuddasavidhena. Kāyaṁ pariggaṇhato ca kāyānupassanāsatipaṭṭhānaṁ labbhati
  na vedanādayo pariggaṇhato. Eso nayo sesesupi. Sukhaṁ
  vedanantiādināti vā sāmisantiādināti vā nirāmisantiādināti vāti evaṁ
  navavidhena. Sarāgasadosasamohasaṅkhittamahaggatasamāhitasauttaravimuttapadānaṁ
  sapaṭipakkhānaṁ vasena soḷasavidhena. Nīvaraṇupādānakkhandhāyatana-
  bojjhaṅgasaccapabbānaṁ vasena pañcavidhena. Imasmiṁ attabhāveti
  paccuppanne attabhāve. Anuppannapubbanti attano abhūtapubbaṁ.
  Parassa uppannaṁ akusalaṁ disvā tannimittañaca vadhabandhārahādinti 1-
  adhippāyo. Tassāti tādisassa. Bhavati hi taṁsadisepi tabbohāro
  yathā tāniyeva osathānīti. Tassa pahānāyāti etthāpi eseva
  nayo. Jhānavipassanā ito aññasmiṁ attabhāve uppannapubbāpi
  siyunti vuttaṁ imasmiṁ attabhāve anuppannapubbanti.
  Chandiddhipādasammāvācānaṁyeva gahaṇaṁ. Tesu vuttesu sesiddhipādasesaviratiyo
  atthato vuttāva hontīti lakkhaṇahāravasena ayamattho veditabbo.

  *  *  *  *  *  *
  Footnote: 1Ṃa. vadhabandhārahādīnīti.
-------------------------------------------------
[page 600]
  Evaṁ nānācittesu labbhanti pubbabhāge ete satipaṭṭhānasammappadhāna-
  iddhipādā. Catunnaṁ ñāṇānanti catunnaṁ ariyamaggañāṇānaṁ. Kāmaṁ
  sabbepi bodhipakakhiyadhamamā maggacittuppādapariyāpannāva tathāpi
  sātisayo sammappadhānabyāpāro maggakkhaṇeti vuttaṁ phalakkhaṇe ṭhapetvā
  cattāro sammappadhāneti. Avasesā tettiṁsa labbhanti. Te ca kho
  pariyāyato na nippariyāyatoti adhippāyo. Sesesupīti 1- iddhipādādīsu
  pañcasu koṭṭhāsesu yathā sativiriyesu satipaṭṭhānaṁ sammappadhānanti
  saṅkhipanavasena hāpanaṁ kāyānupassanātiādivibhāgadasasanavasena vaḍḍhanaṁ
  atthi īdisaṁ hāpanavaḍḍhanaṁ natthīti attho.
      Idāni sabbesueva yathārahaṁ labbhamānavibhāgadassanatthaṁ
  apicātiādi āraddhaṁ. Tattha tesūti sattattiṁsāya bodhipakkhiyadhammesu.
  Chadhāti ekadhā dvedhā catudhā pañcadhā aṭṭhadhā navadhāti evaṁ
  chappakārena te bhavanti. Chandiddhipādādivasenāti chando
  chandiddhipādavaseneva cittaṁ cittiddhipādavaseneva pītipassaddhiupekkhā
  bojjhaṅgavaseneva saṅkappādayo maggavasenevāti evaṁ nava ekavidhāva
  honti.
      [331] Cuddaseva asambhinnāti sati viriyaṁ chando cittaṁ paññā
  saddhā samādhi pīti passaddhi upekkhā sammāsaṅkappo sammāvācā
  sammākammanto sammāājīvoti ime asambhinnā padantarasambhedena
  vinā aggahitaggahaṇena gayhamānā cuddaseva sabhāvadhammā. Cuddasāti
  ca ukkaṁsaparicchedena vuttaṁ. Tañca kho

  *  *  *  *  *  *
  Footnote: 1Ṃa. sesesu panāti.
-------------------------------------------------
[page 601]
  Paṭhamajjhānikamaggacittuppādavasena. Dutiyajjhānike pana sammāsaṅkappābhāvato
  terasa tatiyacatutthapañcamajjhānikesu pītisambojjhaṅgābhāvato dvādasa honti.
  Sattattiṁsa pabhedatoti idampi ukkaṁsavaseneva vuttaṁ. Avakaṁsato pana
  vuttanayena ekasmiṁ khaṇe chattiṁsa pañcattiṁsa ca honti catunnaṁ adhipatīnaṁ
  ekajjhaṁ anuppajjanato ekasmiṁ khaṇe ekasseva iddhipādassa
  sambhavoti davattiṁsa ca hontīti veditabbaṁ. Sattattiṁsa pabhedato
  kathanti āha sakiccanipphādanatotiādi. Ekaccassa sabhāvato
  ekassāpi attano ānubhāvānurūpakāyānupassanāditaṁtaṁkiccasādhanatoti
  attho. Sarūpena ca vuttitoti abhedassa cittiddhipādādikassa
  sarūpeneva pavattanato ca. Etthāti ñāṇadassanavisuddhiyaṁ. Kasmā
  pana bodhipakkhiyesu jhānakoṭṭhāso na gahito nanu jhānarahito
  ariyamaggo natthīti. Saccaṁ natthi tatoeva na kho panetaṁ evaṁ
  daṭṭhabbaṁ bodhipakkhiyesu jhānaṁ na gahitanti lakkhaṇupanijjhānalakkhaṇassa
  jhānassa maggaggahaṇeneva gahitattā. Taṁ hi sandhāya
  yasmiṁ samaye lokuttaraṁ jhānaṁ bhāvetītiādi vuttaṁ.
  Ārammaṇupanijjhānalakkhaṇassa panettha sambhavoeva natthi. Aparo nayo.
  Kasmā pana bodhipakkhiyesu jhānakoṭṭhāso na gahito nanu jhānarahito
  ariyamaggo natthi na ca taṁ paṭipadā viya ekantapubbabhāgiyaṁ nāpi
  ekaccapaṭisambhidā viya magganissando athakho maggacittuppādapariyāpanno
  yato lokuttarajjhānaṁ bhāvetīti vuttaṁ.
-------------------------------------------------
[page 602]
  Maggamaggaparivāradhammā ca bodhipakkhiyadhammāti. Vuccate. Yaṁ tāva vuttaṁ
  jhānarahito ariyamaggo natthīti tattha na ariyamaggasampayogamattena jhānassa
  bodhipakkhiyatā labbhati atippasaṅgato. Āhārādīnampi hi
  bodhipakkhiyatā āpajjeyyāti. Etena maggacittuppādapariyāpannatā
  bodhipakkhiyabhāvassa akāraṇanti dassitaṁ hoti. Yaṁ pana vuttaṁ
  maggamaggaparivāradhammā ca bodhipakkhiyāti tattha parivārattho kiṁ
  sahappavattiattho udāhu parikkhāratthoti. Yadi purimo pakkho so
  pageva nillopito 1- atha dutiyo idaṁ vicāretabbaṁ. Kathaṁ pavattamānaṁ
  jhānaṁ maggassa parikkhāro. Yadi sahajātādipaccayabhāvena evaṁ
  sati phassādīnampi maggaparikkhāratā āpajjati. Atha paṭipakkhaviddhaṁsanena
  na sabbe jhānadhammā paṭipakkhaviddhaṁsanasamatthā. Na hi
  vicāro vedanā ca kassaci saṅkilesadhammassa ujupaṭipakkhabhāvena
  pavattanti. Yaṁ pana peṭake sukhamuddhaccakukkuccassa vicāro vicikicchāya
  paṭipakkhoti vuttaṁ taṁ pariyāyena vuttaṁ. Na hi sukhaṁ sayaṁ
  uddhaccakukkuccassa paṭipakkho paṭipakkhassa pana samādhissa paccayatāya
  paṭipakkho. Na ca vicāro paññā viya adhimokkho viya vā vicikicchāya
  paṭipakkho paṭipakkhassa paṭirūpatāya pana paṭipakkho vutto. Tathā
  pītipi na byāpādassa adoso viya ujupaṭipakkho adosasampayogato
  pana paṭipakkho vutto. Tena vuttaṁ taṁ pariyāyena vuttanti.
  Vitakkasamādhayoeva pana jhānadhammesu ujukaṁ paṭipakkhaviddhaṁsanasamatthāti

  *  *  *  *  *  *
  Footnote: 1Ṃa. nillocito.
-------------------------------------------------
[page 603]
  Paṭipakkhaviddhaṁsanasamatthassa paripuṇṇassa jhānakoṭṭhāsasasa abhāvato
  na ca assa bodhipakkhiyesu saṅgaho kato. Yasmā pana sammāsaṅkappo
  sammāsamādhi ca maggapariyāpannā jhānadhammā tasmā te
  sandhāya taṁsampayuttatāya vā itarepi gahetvā pariyāyena vuttaṁ pāliyaṁ
  yasmiṁ samaye lokuttaraṁ jhānaṁ bhāveti niyyānikantiādi. 1-
      Vuṭṭhānaṁ nimittato pavatatato ca vuṭṭhānaṁ. Balasamāyogo
  samathavipassanābalehi sampayuttatā. Pariññābhisamayādivasena
  dukkhādīsu visesadassanaṭṭhena maggapaññāpi vipassanāti vuccatīti
  lokiyavipassanāti visesetvā vuttaṁ. Tenevāha vuṭṭhānaṭṭhena
  samathavipassanaṁ yuganaddhaṁ bhāvetīti. Nimittārammaṇattā neva nimittā
  vuṭṭhāti. Pavatti .pe. Chiddanato na pavattā vuṭṭhātīti yojanā.
  Tattha nimittato vuṭṭhānaṁ saṅkhāranimitataṁ nissajjitvā nibbānārammaṇakaraṇaṁ.
  Pavattato vuṭṭhānaṁ hetunirodhena āyatiṁ vipākapavattassa
  anuppattidhammatāpādanaṁ 2-. Tenāha samudayassa asamucchindanato
  pavattā na vuṭṭhātīti.
      [332] Dubhatoti ubhato. Dakārāgamaṁ katvā evaṁ vuttaṁ.
  Dubhāti vā padantaramevetaṁ ubhayasaddena samānatthaṁ. Dassanaṭṭhenāti
  pariññābhisamayādilakkhaṇena catusaccadassanaṭṭhena. Micchādiṭṭhiyāti
  dvāsaṭṭhippabhedāyapi micchādiṭṭhiyā. Tadanuvattakakilesehīti

  *  *  *  *  *  *
  Footnote: 1. abhi. saṁ. 34/83. 2. Ma. anuppavattidhammatāpādanaṁ.
-------------------------------------------------
[page 604]
  Apāyagamanīyatāya tassā micchādiṭṭhiyā anuvattakehi
  vicikicchādikkilesehi. Khandhehīti etthāpi tadanuvattakasaddo ānetvā
  sambandhitabbo. Te ca micchādiṭṭhiādipaccayā uppajjanarahā
  veditabbā. Micchāsaṅkappātiādīsupi tadanuvattakakilesehi ca khandhehi ca
  vuṭṭhāti. Bahiddhā ca sabbanimittehi vuṭṭhātīti pāli saṅkhittā.
  Yathā micchādiṭṭhimicchāsaṅkappā evaṁ micchāvācādayopi apāyagamanīyāeva
  veditabbā. Micchāvācākammantājīvā cetanāsabhāvā.
  Micchāsati tathāpavattā cattāro khandhā. Uparimaggattaye sammādiṭṭhi
  taṁtaṁmaggavajjhamānato vuṭṭhāti. So hi ahamasmīti pavattiyā
  diṭṭhiṭṭhāniyo. Micchāmaggato panettha vuṭṭhānaṁ anuddharitvā
  taṁtaṁmaggavajjhasaṁyojanānusayeheva vuṭṭhānaṁ uddhaṭaṁ. Aṇusahagatāti
  aṇubhāvaṁ gatā pattā patanubhūtāti 1- attho.
      [333] Evaṁ vuṭṭhānaṁ dassetvā idāni balasamāyogaṁ dassetuṁ
  lokiyānañcātiādi vuttaṁ. Samathabalaṁ adhikaṁ hoti samādhibhāvanābhāvato.
  Vipassanābalaṁ adhikaṁ hoti ñāṇuttarattā vipassanābhāvanāya.
  Samānabhāvena yuge naddhā baddhā viya hontīti yuganaddhā. Tenāha
  aññamaññaṁ anativattanaṭṭhenāti. Kiccato anūnādhikabhāvenāti attho.
  Tatoeva samāyogoti samaparicchedayogoti attho. Samādhipaṭipakkhadassanatthaṁ
  uddhaccasahagatakilesehīti vuttaṁ. Uddhaccappadhānehi
  kilesehīti adhippāyo. Avikkhepo samādhīti samucchindanena vikkhepassa

  *  *  *  *  *  *
  Footnote: 1Ṃa. tanubhūtāti.
-------------------------------------------------
[page 605]
  Ujupaṭipakkhabhūto samādhi. Nirodhagocaroti nibbānārammaṇo. Vuṭṭhānaṭṭhenāti
  vuṭṭhānabhāvena 1- nimittato pavattato ca vuṭṭhahanavasena. 2-
  Ekarasāti samānakiccā.
      [334] Ye dhammāti ye saṅkilesadhammā. Saṁyojanādīsu
  saṁyojanaṭṭhena bandhanaṭṭhena saṁyojanāni. Vibādhanaṭṭhena upatāpanaṭṭhena
  vā kilesā. Micchāsabhāvāti micchattā. Loke dhammā
  lokapariyāpannā dhammāti lokadhammā. Maccherassa bhāvo kammaṁ vāti
  macchariyaṁ. Viparītaṭṭhena vipallāsā. Gaṇṭhanaṭṭhena gaṇṭhā.
  Ayuttā gati 3- agati. Āsavantīti āsavā. Ohanantīti oghā.
  Yojanaṭṭhena yogā. Nīvarantīti nīvaraṇāni. Dhammasabhāvaṁ
  atikkamma parato āmasantīti parāmāsā. Bhusaṁ ādiyantīti
  upādānāni. Appahīnabhāvena santāne anu anu sentīti anusayā.
  Malīnabhāvakaraṇaṭṭhena malā. Akusalakammāni ca tāni sugatiduggatīnaṁ
  tattha nibbattanakasukhadukkhānañca pathāni 4- cāti akusalakammapathā.
  Cittaṁ uppajjati etthāti cittuppādo cittacetasikarāsi. Akusalo ca
  so cittupapādo cāti akusalacittuppādoti akusalasaddaṁ ānetvā
  sambandhitabbaṁ.
      Khandhehi khandhānanti idhalokakkhandhehi paralokakkhandhānaṁ.
  Yāvañhi teti te rūparāgādayo yāva pavattanti na samucchijjanti tāva
  etesaṁ khandhaphaladukkhānaṁ anuparamo avicchedoti. Etena tesaṁ

  *  *  *  *  *  *
  Footnote: 1Ṃa. vuṭṭhānakabhāvena. 2Ṃa. vuṭṭhahamānavasena. 3Ṃa. gatīti. 4Ṃa. pathā.
-------------------------------------------------
[page 606]
  Saṁyojanatthaṁ vibhāveti. Uddhanti rūpārūpabhavesu tatiyamagguppattiyā vā
  uddhaṁ. Uddhaṁ bhajantīti uddhaṁbhāgā rūpārūpabhavā. Tesaṁ avicchedahetutāya
  hi tāni uddhambhāgiyāni. Kilissanti kilesenti cāti
  duvidhampi atthaṁ dassento sayaṁ saṅkiliṭṭhattātiādimāha.
  Micchāvimutti lokathūpikādīsu mokkhoti pavattamicchāvimokkho.
  Abhinivesanādivasena micchā viparītaṁ nasammāpavattanato micchāñāṇaṁ
  mohova. Lokappavattiyāti khandhappavattiyaṁ sati. Anuparamadhammakattāti
  puññapāpavasena aparāparaṁ avicchijjanato. Lābhahetuko
  lābhotiādinā kāraṇupacārena.
      [335] Āvāse macchariyaṁ āvāsahetukaṁ vā macchariyaṁ
  āvāsamacchariyaṁ. Tayoti vatthuṁ abhinditvā vuttaṁ. Bhinditvā pana vuccamāne
  dvādasa honti. Gaṇṭhakaraṇaṁ kāraṇabhāvena paṭibandhatākaraṇaṁ
  gaṇṭhananti taṁ rūpakāyepi labbhatīti āha nāmakāyassa ceva rūpakāyassa
  cāti. Tattha byāpādassāpi abhisajjanupanayhavasena pavattanako 1-
  gaṇṭhanaṭṭho veditabbo yato tassa paṭighasaṁyojanabhāvo vutto.
  Chandadosamohabhayehiti chandadosamohabhayahetu. Tañhīti akattabbakaraṇaṁ
  kattabbākaraṇañca. Savanāti pavattanato. Savanatoti
  kilesāsucibhāvena vissandanato. Puna savanatoti pasavanato.
  Ākaḍḍhanaṭṭhena duruttaraṇaṭṭhena cāti etena oghā viya oghāti dasseti.
  Ārammaṇena dukkhena ca viyogassa appadānasaṅkhātena yojanaṭṭhena

  *  *  *  *  *  *
  Footnote: 1. Ma. pavattanato
-------------------------------------------------
[page 607]
  Yogāti dasseti. Saṅkilesakaraṇaṭṭhenāti attho. Tesaṁyevāti
  kāmarāgādīnaṁyeva. Teyeva hi sotavasena vattamānā soto viya
  sotapatite satte apāyasamuddaṁ pāpenti saṁsārasamuddato ca sīsaṁ
  ukkhipituṁ na denti yathāgahitañca ārammaṇaṁ vissajjituṁ na denti
  yādisañca pāpaṁ katvā dukkhappattā 1- punapi tādisena yojenti.
  Cittassāti kusalacittassa visesato jhānacittassa. Ādito varaṇaṁ
  āvaraṇaṁ. Kilesavāsanaṁ netvā varaṇaṁ nīvaraṇaṁ. Kuḍḍakavāṭādīhi
  vaya pidahanaṁ paṭicchādanaṁ. Taṁ pana kusalādīnaṁ sandhātuṁ pariññātuñca
  uppadānavasena 2- daṭṭhabbaṁ.
      [336] Tassa tassa dhammassa sabhāvanti kāyādikassa tassa
  tassa dhammassa asubhādisabhāvaṁ. Abhūtasabhāvanti subhādisabhāvaṁ.
  Thāmagataṭṭhenāti thāmagatabhāvena. Thāmagatanti ca anaññasādhāraṇo
  kāmarāgādīnaṁ sabhāvo daṭṭhabbo. Yena teeva bhagavatā anusayāti
  vuttā. Anusayānañca maggena appahīnabhāvena paccayasamavāye
  uppajjanārahatā. Tenāha punappunnaṁ kāmarāgādīnaṁ uppattihetubhāvena
  anusentiyevāti. Dummocanīyabhāvena pavattiṁ sandhāya āha
  telañjanakalalaṁ viyāti. Sesāti anapāyagamanīyā. Sukhumā
  kāmarāgapaṭighāti sambandho. Catutthañāṇavajjhāevāti avadhāraṇena
  paṭhamañāṇādivajjhatā nivattiyati.
      [337] Tayidaṁ niyamadassanaṁ aññatthāpi netabbanati dassento

  *  *  *  *  *  *
  Footnote: 1. Ma. dukkhappatte.
  2. Ma. kusalādīni saṅgaṇhituṁ pariññātuṁ ñātuñca appadānavasena.
-------------------------------------------------
[page 608]
  Paratotiādimāha. Tattha niyamaṁ na karissāmāti etena niyame
  akate heṭṭhimamaggavajjhatāpi anuññātāeva hotīti. Lobha .pe.
  Catutthañāṇavajjhānītiādīsu paṭhamañāṇādīhi pihatāpāyagamanīyādibhāvānīti 1-
  adhippāyo veditabbo. Ādisaddena oḷārikasukhumatā
  gahitā. Yaseti parivāre. Agatīsu chandādayo kiñcāpi
  uparimaggavajjhā tathāpi tammūlakassa akattabbakaraṇassa kattabbākaraṇassa
  ca apāyagamanīyatāya paṭhamamaggavajjhā. Katākatākusalākusalavisayaṁ
  yaṁ vippaṭisārabhūtaṁ kukkuccaṁ taṁ idha tatiyañāṇavajjhaṁ vuttaṁ. Yaṁ
  pana kukkuccapakatatāya āpattiṁ āpajjatīti vuttaṁ kukkuccaṁ taṁ
  sandhāya kukkuccavicikicchā sotāpattimaggena pahīyantīti aṭṭhasāliniyaṁ
  vuttaṁ. Tasmā dvinnaṁ vacanānaṁ adhippāyo veditabbo.
  Aññesupi īdisesu ṭhānesu adhippāyo maggitabbo na virodhato
  paccetabbo. Oḷārikānavasesappahānaṁ vā sandhāya kukkuccassa
  paṭhamatatiyañāṇavajjhatā vuttāti veditabbaṁ. Bhagavatā paṭikkhittaṁ
  anuvasitvā [2]- āvasathapiṇḍaṁ bhuñjitunti kukkuccāyanto na paṭiggahesīti
  pana āgataṁ kukkuccaṁ na nīvaraṇaṁ arahato uppajjanato.
  Nīvaraṇapaṭirūpakaṁ pana kappati na kappatīti vīmaṁsanabhūtaṁ vinayakukkuccaṁ nāma.
  Taṁ tathāpavattacittuppādova. Kāmarāgapaṭighānusayā aṇusahagatā
  tatiyañāṇavajjhā. Oḷārikānaṁ pana dutiyañāṇavajjhatā heṭṭhā
  vuttanayāva. Cittuppādaggahaṇena cetatha

  *  *  *  *  *  *
  Footnote: 1. pihitāpāYu...iti maññe. Ma. hatāpāYu... 2. Ma. anuvasitvā.
-------------------------------------------------
[page 609]
  Makkhapalāsamāyāsātheyyapamādathambhasārambhādīnampi saṅgaho katoti daṭṭhabbaṁ.
      [338] Aphalo vāyāmoti ettha atītānantāva pajahane aphalo
  hotu vāyāmo niruddhattā anāgatānaṁ pana kathanti tesampi vakkhamānaṁ
  aviparītamatthaṁ ajānanto natthitāmattaṁ gahetvā codeti. Tathāpi
  aphaloti pubbe pahātabbānaṁ natthitāya codanā katā. Idāni
  pahānassa. Yadi hi pahānaṁ atthi kathaṁ pahātabbā santi atha pahātabbā
  santi kathaṁ pahānaṁ hoti pahātabbā ca santi pahānañca hotīti
  vippaṭisiddhametaṁ. Kasmā pahātabbesu santesu pahānassa asambhavato
  tadupago vāyāmo aphalo ālokatamānaṁ sahāvaṭṭhāne sati ālokassa
  aphalatā viya. Athāpi kathañci pahānaṁ siyā saṅkilesikā ca maggabhāvanā
  āpajjati pahātabbapahāyakānaṁ sahāvaṭṭhānato. Vippayuttatā
  vā kilesānaṁ cittavippayuttasaṅkhāravādīnaṁ vippayuttasaṅkhārānaṁ viyāti
  adhippāyo. Taṁ pana tesaṁ vādīnaṁ yathā matimattaṁ evamidhāpīti
  dassento āha na ca paccuppannakileso cittavippayutto nāma
  atthīti. Arūpadhammā hi ekavatthukādibhāvena vattamānā
  khaṇattayapariyāpannā paccuppannā. Te kathaṁ cittena vippayuttā nāma siyuṁ
  tasmā nattheva vippayuttatā kilesānaṁ. Āveṇikāti asādhāraṇā.
  Sayameva uppāditā pāli anāruḷhāti adhippāyo. Pāḷiyaṁyeva hi
  paṭikkhittanti sambandho.
      [339] Svāyaṁ puggalo. Hañcīti yadi. Vinibandhoti 1- mānena

  *  *  *  *  *  *
  Footnote: 1Ṃa. vinibaddhoti.
-------------------------------------------------
[page 610]
  Patthaddhacitto. Parāmaṭṭhoti micchābhiniviṭṭho. Thāmagatoti
  thāmagatakileso thirabhāvagatānusayo. Tenahi natthi maggabhāvanāti
  yasmā tīsupi kālesu kilesānaṁ pahānaṁ na yujjati tikālikā ca
  kilesā tasmā natthi maggabhāvanā tāya sādhetabbaṁ kiccaṁ natthīti
  attho. Na hi natthi maggabhāvanātiādinā catukkhattuṁ vuttassa
  paṭikkhepassa paṭikkhepo. Idaṁ vuttaṁ pāliyaṁyeva hītiādiṁ ānetvā
  sambandhitabbaṁ. Evamevāti yathā ajātaphale taruṇarukkhe mūle
  chinne asati chedane āyatiṁ uppajjanārahāni chedanapaccayā
  anuppajjamānāni vinaṭṭhāni nāma honti evameva maggabhāvanāya asati
  uppajjanārahā kilesā maggabhāvanāya anuppajjamānā pahīnāti
  vuccantīti upamāsaṁsandanaṁ veditabbaṁ. Uppādoti uppādasīsena
  uppādavanto khandhā vuttā. Anuppādeti nibbāne. Ajātāyeva
  na jāyanti tasmā pahīnā nāma hontīti natthi kilesappahānanti
  paravādinā kato paṭikkhepo na hīti paṭikkhitto. Te pana neva
  uppajjitvā vigatā nāpi bhavissanti na ca uppannāti atīte kilese
  pajahatītiādi na vattabbanti dasseti. Hetunirodhāti dukkhahetūnaṁ
  kilesānaṁ nirodhā. Dukkhanirodhoti āyatiṁ uppajjanakadukkhassa nirodho.
  Uppādapavattanimittāyūhanā paccuppannabhavavasena gahitā.
      [340] Etenāti ajātāyeva na jāyantītiādivacanena.
  Vipassanāya ārammaṇabhūtaṁ upādānakkhandhapañcakasaṅkhātaṁ
-------------------------------------------------
[page 611]
  Bhūmippavattiṭṭhānaṁ laddhavanto bhūmiladdhā yathā aggiāhitoti. Laddhabhūmikāti
  attho. Vattamānādiuppannavidhuratāya bhūmiladdhuppannāyeva nāma teti
  vuttaṁ. Anubhavitvā bhavitvā ca apagataṁ bhūtāpagataṁ. Anubhūtabhūtā hi
  bhūtatāsāmaññena bhūtasaddena vuttā. Sāmaññameva hi upasaggena
  visesiyatīti. Anubhūtasaddo ca kammavacanicchāya abhāvato anubhāvakavācako
  daṭṭhabbo. Vikappagāhavasena rāgādīhi tabbipakkhehi ca
  akusalaṁ kusalañca ārammaṇarasaṁ anubhavati na vipāko kammavegukkhittattā 1-
  nāpi kiriyā ahetukānaṁ atidubbalatāya sahetukānañca
  khīṇakilesassa chaḷaṅgupekkhāvato uppajjamānānaṁ atisantavuttittā.
  Ettha ca purimanaye kusalākusalameva vattuṁ adhippāyavasena bhūtāpagatanti
  vuttaṁ. Yaṁ uppannānaṁ akusalānaṁ dhammānaṁ pahānāya uppannānaṁ kusalānaṁ
  dhammānaṁ ṭhitiyāti ettha uppannanti gahetvā taṁsadisānaṁ pahānaṁ vuddhi
  ca vuttā. Pacchimanaye casaddena kusalākusalañca ākaḍḍhitvā sabbaṁ
  saṅkhataṁ vuttaṁ bhūtvāpagatabhāvābhidhānādhippāyena. Vipaccituṁ
  okāsakaraṇavasena uppattitaṁ atītaṁ kammañca tato uppajjituṁ āraddho vipāko
  ca anāgato okāsakatuppannoti vutto. Okāso kato etena
  okāso kato etassāti ca atthadvayavasena [2]- uppannasaddena vināpi
  viññāyamānaṁ uppattiṁ 3- sandhāya nāhaṁ bhikkhave sañcetanikānaṁ
  dhammānantiādi vuttaṁ.
      [341] Tāsu tāsu bhūmīsūti manussadevādiattabhāvasaṅkhātesu

  *  *  *  *  *  *
  Footnote: 1Ṃa. kammavegakkhittattā. 2Ṃa. yaṁ. 3Ṃa. uppannaṁ.
-------------------------------------------------
[page 612]
  Upādānakkhandhesu. Tasmiṁ tasmiṁ santāne anuppattidhammataṁ
  anāpāditatāya asamūhataṁ. Asamūhatattāyeva hissa natthīti navattabbatāya
  uppannavohāro. Kā bhūmi ko vā bhūmiladdhoti āsaṅkaṁ nivattetuṁ ettha
  cātiādi āraddhaṁ. Vipassanāya ārammaṇabhūtāti etena khandhānaṁ
  apariññātataṁ dasseti na ārammaṇabhāvamattaṁ tebhūmikaggahaṇeneva
  tassa siddhattā. Apariññātā hi khandhā kilesānaṁ bhūmīti adhippetā.
  Khandhesu vatthubhūtesu. Ārammaṇavasenāti ārammaṇakaraṇavasena.
  Atītānāgate pageva paccuppanneti adhippāyo. Tanti taṁ aññasantānagataṁ
  kilesajātaṁ. Tato aññasmiṁ santāne ārammaṇakaraṇamattena
  bhūmiladdhaṁ nāma yadi siyāti sambandho. Tassāti kilesajātassa.
  Appaheyyato parasantatipatitattā na koci bhavamūlaṁ pajaheyya.
  Bhūmiladdhaṁ hi anusayitaṁ nāma hotīti adhippāyo. Vatthuvasenāti
  uppattiṭṭhānavasena. Yattha yattha bhave santāne vā. Pariññātānaṁ
  abhūmibhāvato apariññātāti vuttaṁ. Uppādato pabhūtīti tesaṁ
  khandhānaṁ uppajjanato paṭṭhāya. Kilesānaṁ appahīnabhāvaṁ ṭhapetvā
  aññassa kāraṇassa abhāvato tesu khandhesu kilesajātaṁ anuseti
  tasmā taṁ anusayitaṁ kilesajātaṁ. Teneva anusayanasaṅkhātena
  appahīnaṭṭhena bhūmiladdhanti veditabbaṁ. Tattha ca bhūmibhūtesu khandhesu na
  sabbe sabbesaṁ vatthū honti athakho viseso atthīti taṁ dassento
  āha yassa yesūtiādi. Tattha yassāti yassa puggalassa. Yesūti
-------------------------------------------------
[page 613]
  Satipi ajjhattabhāvasāmaññe yesu atītādikāmāvacarādibhedabhinnesu
  khandhesu. Teyeva yathānusayitā khandhā. Kiṁ pana ete kilesā ārammaṇaṁ
  karontā viya paricchijja paricchijja anusentīti. Yato teeva khandhā
  tesaṁ kilesānaṁ vatthūti vuttā. Na heva kho anusayānaṁ vatthuṁ paricchijja
  pavatti atthi. Atītādikāmāvacarādivasena pana yathāparicchinne vatthusmiṁ
  yo kilesānaṁ appahīnaṭṭho so paricchijja pavatto viya hotīti
  atītakkhandhesūtiādi vuttaṁ. Tena vatthuvasena bhūmiladdhaṁ hotīti
  vatthubhedena siyā tassāpi bhedoti dasseti. Tathāvavaṭṭhitabhāvatoeva
  hi aññataro lolajātiko taṁ rasapaṭhaviṁ aṅguliyā sāyītiādivacanaṁ
  kāmāvacarakkhandhesu anusayitānaṁ rasataṇhādīnaṁ rūpārūpāvacarakkhandhe
  atikkamitvā puna kāmāvacarakkhandhe vatthukataṁ 1- vibhāveti. Tenāha
  tathā kāmāvacarakkhandhesūtiādi. Yathā ca ettha rūpārūpāvacarakkhandhe
  atikkamitvā pavatti evaṁ kāmāvacarakkhandhe atikkamitvā pavatti
  hotīti āha eseva nayo rūpārūpāvacaresūti. Pariyuṭṭhānābhibhavanavasena
  ca kilesānaṁ anusayanaṭṭho anumiyati tadabhāve abhāvato.
      [342] Yassa ye anusayā pahīnā tesaṁ vatthu tena samatikkantaṁ
  pariññātattāti kuto tesaṁ bhūmisamaññāti dassetuṁ vuttaṁ
  sotāpannādīsu panātiādi. Idha vaṭṭamūlakilesāti anusayā adhippetā
  na avijjā bhavataṇhā ca. Yaṁkiñci cetanācetasikabhedaṁ kāyikādibhedaṁ
  vā. Itīti evaṁ. Appahīnānusayattāti adhippāyo. Assāti

  *  *  *  *  *  *
  Footnote: 1. Ma. kāmāvacarakkhandhavatthukataṁ.
-------------------------------------------------
[page 614]
  Puthujjanassa. Te pana ete anusayā atītādikāmāvacarādivasena
  yathāparicchinne tattha tattha vatthusmiṁ anusayantāpi te te
  pañcupādānakkhandhe avibhāgeneva vatthuṁ katvā anusentīti dassento
  tassetaṁ vaṭṭamūlantiādimāha. Idāni tamatthaṁ anvayabyatirekavasena
  upamāya vibhāvetuṁ paṭhavīrasādi viyātiādi vuttaṁ. Rukkhagacchalatādīnaṁ
  paccayabhūto sasambhārapaṭhaviyā raso paṭhavīraso. Āporasepi eseva
  nayo. Sākhā nāma khuddakasākhā. Pasākho viṭapo. Rukkhappaveṇinti
  rukkhaparāparaṁ. Santānayamāneti aparāparaṁ anuppabandhante.
  Maṇḍūkakaṇṭakoti eko macchakaṇṭakoti vadanti. Anupādānoti
  pahīnacaturupādāno rūpādīsu vā kiñcipi agaṇhanto.
      [343] Idha samudācāro nāma laddhattalābhtāti khaṇattayasamaṅgi-
  samudācāruppannanti āha vattamānuppannameva samudācāruppannanti.
  Pubbabhāge anuppajjamānampīti tasmiṁ āpāthagate ārammaṇe ādito
  pavattajavanavāresu anuppajjamānampi. Adhiggahitattāti ayonisomanasikārena
  abhiruyha gahitattā daḷhaṁ gahitattāti attho. Aparabhāgeti
  aparasmiṁ kālabhāge kālantareti attho. Ekantena uppattitoti
  paccayasamavāye sati tathā ayonisomanasikārassa tattha nibbattattā
  niyamena uppajjanato. Kalyāṇagāmeti 1- evaṁnāmake gāme.
  Rohaṇe kira abhirūpānaṁ itthīnaṁ uppattiṭṭhānatāya so gāmo
  tathā vuccati. Cittasantatimanāruḷhanti paccuppannataṁ paṭisedheti

  *  *  *  *  *  *
  Footnote: 1Ṃa. kalyāṇigāmeti.
-------------------------------------------------
[page 615]
  Uppattinivārakassa hetuno abhāvāti etena paccayena 1- sati
  paccayasamavāye uppajjanārahatāya avikkhambhitassa uppannatāpariyāyoti
  dasseti. Nanu ca asamūhatuppannampi paccaye sati uppajjanārahameva.
  Saccametaṁ. Pahānavisesabhāvakato pana nesaṁ bhedo. Yathā
  avikkhambhitāsamūhatabhūmiladdhuppannaṁ sati paccayasamavāye uppajjanārahaṁ evaṁ
  ārammaṇādhiggahituppannampīti tividhassāpi bhūmiladdhena ekasaṅgahatā
  vuttā. Akusalampi bhūtāpagatuppannaṁ atītattā na pahātabbaṁ tathā
  ekaccaṁ okāsakatuppannaṁ itaraṁ appahātabbato sesadvayaṁ
  khaṇattayasamaṅgibhāvatoti āha amaggavajjhattāti. Kenacīti catūsu
  maggañāṇesu kenaci. Tassāti yathāvuttassa catubbidhassapi uppannassa.
  Taṁ taṁ uppannabhāvaṁ vināsayamānanti anuppattidhammatāpādanena
  uppajjanārahataṁ vināsentaṁ. Paṭhamaṁ lokiyañāṇena yathābalaṁ pahīnameva
  lokuttarañāṇaṁ pajahatīti lokiyaggahaṇaṁ kataṁ.
      [344] Saccābhisamayakālasminti catunnaṁ ariyasaccānaṁ
  paṭivijjhanakkhaṇe. Vuttānīti dukkhaṁ pariññeyyantiādinā yo bhikkhave
  dukkhaṁ passatītiādinā ca vuttāni. Yathāsabhāvenāti aviparītasabhāvena.
  Jānitabbānīti vatvā tesaṁ jānanavidhiṁ upamāvasena aṭṭhakathāyaṁ
  tāva vuttanayena dassetuṁ vuttañhetantiādi vuttaṁ.
  Tattha yathā padīpotiādi ekassa ñāṇassa ekasmiṁ khaṇe cattāri
  kiccāni kathaṁ sambhavanti. Na hi tādisaṁ kiñci loke diṭṭhaṁ atthi

  *  *  *  *  *  *
  Footnote: 1Ṃa. paccaye.
-------------------------------------------------
[page 616]
  Na ca vacanaṁ labbhatīti antolīnacodanaṁ manasikatvā vuttaṁ
  pariññābhisamayenāti. Anavasesato paricchijja jānanasaṅkhātena paṭivijjhanena
  abhisameti asammohavasena paṭivijjhati. Pahānābhisamayenāti
  samucchedappahānasaṅkhātena paṭivijjhanena asammohato abhisameti. Maggaṁ
  bhāvanābhisamayenāti maggañāṇaṁ sammāsaṅkappādisesamaggaṁ sahajātādipaccayatā-
  vasena bhāvanābhisamayena. Abhisameti pubbabhāgabhāvanāsambhūtena
  ariyamaggabhāvanāsaṅkhātena paṭivijjhanena abhisameti aṭṭhaṅgikaṁ maggaṁ
  asammohato paṭivijjhati. Maggañāṇaṁ hi sampayuttadhammesu sammohaṁ
  viddhaṁsentaṁ attanipi sammohaṁ viddhaṁsetiyeva. Nirodhanti nibbānaṁ.
  Sacchikiriyābhisamayenāti paccakkhakaraṇasaṅkhātena paṭivijjhanena. Pāpuṇātīti
  adhigacchati. Svāyaṁ adhigamo dassanapaṭivedhoti āha passati
  paṭivijjhatīti. Nirodhaṁ .pe. Paṭivijjhatīti etena nirodhasaccamekaṁ
  ārammaṇapaṭivedhena cattāripi saccāni asammohapaṭivedhena maggañāṇaṁ
  paṭivijjhatīti evaṁ yuttivasena vibhāvitaṁ ekapaṭivedhaṁ āgamenapi
  sādhetuṁ vuttampi cetantiādi vuttaṁ.
      [345] Sabbaṁ veditabbanti iminā yo dukkhasamudayaṁ passati
  so dukkhampi passatītiādinā āgataṁ samudayasaccādimūlakaṁ yojanaṁ
  saṅgaṇhāti. Na cetaṁ kālantaradassanaṁ sandhāya vuttaṁ athakho
  ekapaṭivedhamevāti dassentena maggasamaṅgissa ñāṇaṁ dukkhepetaṁ
  ñāṇantiādinā aparaṁ suttapadaṁ ānītaṁ. Tathāhidaṁ yo nu
-------------------------------------------------
[page 617]
  Kho āvuso dukkhaṁ passati dukkhasamudayampi so passati .pe.
  Paṭipadampi so passatīti 1- ekasaccadassanasamaṅgino
  aññasaccadassanasamaṅgibhāvavicāraṇāya tamatthaṁ sādhetuṁ āyasmatā
  gavampatittherena vuttaṁ. Paccekañca saccattayadassanayojanā katā. Aññathā
  kamābhisamaye purimadiṭṭhassa puna dassanato 2- samudayādiṁ passato dukkhādidassanaṁ
  puna avattabbaṁ siyā vuccamāne ca sabbadassanaṁ dassanantaraparamanti
  dassanānuparamoeva siyāti. Nissayābhāvahetutāya 3- dukkhapariññāya
  vaṭṭijhāpanasadisatā. Paṭipakkhaviddhaṁsanatāya samudayappahānassa
  andhakāravidhamanasadisatā ñāṇālokaparibrūhanatāya maggabhāvanāya
  ālokaviddhaṁsanasadisatā. Tena tena maggena yathā yathā nirodhassa sacchikiriyā
  tathā tathā kilesasenhapariyādānaṁ hotīti nirodhasacchikiriyāya
  senhapariyādānasadisatā kāraṇupacārena vuttā. Obhāsetīti pakāseti.
  Kilesapaṭippassaddhinti sabbakilesadarathapariḷāhavūpasamabhāvato kilesānaṁ
  paṭippassaddhibhūtaṁ.
      [346] Appetīti pappoti. Dukkhapariññāya
  sakkāyatīrasamatikkamabhāvato orimatīrappahānasadisatā. Maggabhāvanāya
  sattattiṁsabodhipakkhiyadhammāvahanatāya bhaṇḍavahanasadisatā.
      Pavattaṁ ñāṇaṁ assāti pavattañāṇo maggo. Assa maggassa.
  Tathaṭṭhenāti tathabhāvena pīḷanādiaviparītasabhāvenāti attho.

  *  *  *  *  *  *
  Footnote: 1.saṁ. mahāvāra. 19/547. 2Ṃa. adassanato. 3Ṃa. nissayabhāvahetutāYu.
-------------------------------------------------
[page 618]
  Ekapaṭivedhānīti ekajjhaṁ paṭivijjhitabbākārāni. Dukkhassa
  pīḷanaṭṭhotiādīsu yaṁ vattabbaṁ taṁ heṭṭhā buddhānussativaṇṇanāyaṁ vuttameva.
  Ekasaṅgahitānīti ekeneva saṅgahitāni. Kena tathaṭṭhena saccaṭṭhenāti
  attho. Yaṁ ekasaṅgahitantiādi ñāṇassa ekapaṭivedhadassanaṁ.
  Maggañāṇaṁ hi nirodhameva ārammaṇaṁ karontampi yo so
  dukkhādīsu tacchāvipallāsabhūtabhāvasaṅkhāto saccaṭṭho
  tappaṭicchādakasammohaviddhaṁsanena taṁ yāthāvato paṭivijjhantaṁ paccakkhaṁ karontameva
  pavattati. Yato aparabhāge pīḷanādayo soḷasapi saccaṭṭhā ariyassa
  hatthāmalakaṁ viya yāthāvato upaṭṭhahanti.
      Atthāti ñāṇena araṇīyato atthoti laddhasamaññā ākārā.
  Aññasaccadassanavasenāti samudayādisaccantaradassanavasena. Āvibhāvatoti
  pakāsabhāvato. Idaṁ vuttaṁ hoti ye ākārā dukkhādīsu
  sabhāvavasena saccantaradassanavasena ca āvibhavanti te pīḷanādayo
  cattāroyevāti soḷaseva vuttā na aññanti 1-. Ayaṁ attho
  idha adhippetoti kathaṁ idaṁ viññāyatīti āha tattha katamaṁ dukkhe
  ñāṇantiādi. Tenetaṁ dasseti yasmā pāliyaṁ visuṁ visuṁ
  ārammaṇakaraṇavasenapi saccañāṇaṁ vuttaṁ kiccanipphattivasenapi tasmā
  viññāyati sabhāvato saccantaradassanato ca saccānaṁ ākārā
  āvibhavantīti. Kiccanipphattivasena 2- dassanaṁ āvibhāvato dassanasadisanti
  taṁ anāmasitvā itarameva dassento tatthātiādimāha.

  *  *  *  *  *  *
  Footnote: 1. Ma. aññeti. 2. Ma. kiccanibbattivasena.
-------------------------------------------------
[page 619]
      [347] Tatthāti tesu dvīsu dassanesu. Āyūhitanti piṇḍavasena
  nibbattitaṁ. Yaṁ hi kiñhi paccayuppannaṁ nāma sabbaṁ taṁ samuditameva
  nibbattatīti. Saṅkhatanti paccayantarehi samecca sambhuyya kataṁ.
  Rāsikatanti puñjakataṁ. Anekameva hi paccayuppannaṁ ekajjhaṁ
  nibbattamānaṁ attano paccayehi rāsikataṁ viya hotīti. Tasmāti
  samudayena āyūhitattā. Assāti dukkhasaccassa. Yasmiṁ santāne
  uppanno tassa kilesasantāpaharo. Sayampi kilesapariḷāhābhāvato
  susītalo. Santāpaṭṭho āvibhavati uḷāradassanena tadaññassa
  anuḷārabhāvo viyāti dassento āha āyasmatotiādi.
  Avipariṇāmadhammassa niccasabhāvassa vattabbameva natthi paṭipakkhato
  āvibhavanākārassa sukhasiddhito.
      Nidānaṭṭho āvibhavati idamassa nidadātīti. Saṁyogapalibodhaṭṭhā
  paṭipakkhavasena āvibhavanākārāti dassento āha visaṁyogabhūtassātiādi.
  Kilesadukkhehi saṁyojanaṭṭho saṁyogaṭṭho. Saṁsāracārake
  palibuddhanaṭṭho palibodhaṭṭho. Kilesasaṅgaṇikādivasena avivekabhūtassa.
  Vivekaṭṭho upadhivivekatā. Sabbasaṅkhāravivittatā asaṅkhatabhāvoti evaṁ
  acchariyabbhūtasabhāvopi ariyamaggo saṅkhatoeva ayameva ca eko
  asaṅkhatoti nirodhassa asaṅkhatabhāvo supākaṭo hoti. Dukkhaṁ visaṁ
  maraṇadhammato tassa agadabhūtaṁ amataṁ nibbānaṁ.
      [348] Maggoti sambhāvetabbataṁ patto sukhumasantabhāvena
-------------------------------------------------
[page 620]
  Upaṭṭhito nikantibhūtopi nāyaṁ samudayo hetu nibbānapattiyā. Ayaṁ
  ariyamaggo hetūti maggāmaggañāṇadassane vuttanayena maggassa
  hetvaṭṭho āvibhavati. Nirodhadassanenāti ativiya nipuṇassa
  paramagambhīrassa nirodhasaccassa dassanena. Tenāha paramasukhumānītiādi.
  Dukkhadassanenāti ativiya ādīnavappattiyā vipulatarādīnavassa
  dukkhasaccassa dassanena. Tappaṭipakkhato adhipateyyaṭṭho. Tenāha
  anekarogātura .pe. Oḷārabhāvo viyāti. Evamete yathārahaṁ
  anvayato byatirekato ca saccesu āvibhavanākārā vibhāvitā.
      Ekassāti ekassa atthassa. Pīḷanāyūhananissaraṇaniyyānaṭṭhe
  sandhāyāha. Tiṇṇaṁ tiṇṇanti saṅkhatādiatthe. Ye pana vādino.
  Nānābhisamayanti nānāñāṇena abhisamayaṁ catunnaṁ saccānaṁ nānākkhaṇe
  nānāñāṇena paṭivijjhananti attho. Yadi hi maggañāṇassa catūsu
  saccesu nānābhisamayo siyā dukkhadassanādīhi paṭhamamaggādīhi pahātabbānaṁ
  saṁyojanattayādīnaṁ ekadesappahānaṁ āpajjati. Tathā ca sati
  ekadesasotāpattimaggaṭṭhatādippasaṅgo taṁtaṁdassanānantaraṁ ca taṁtaṁphalena
  bhavitabbanti taṁtaṁpaheyyakilesapaṭippassaddhibhūtānaṁ phalānaṁ maggānaṁ viya catukkatā
  siyā tathā ca sati ekadesasotāpannatādippasaṅgo. Kiñci
  bhiyyo. Yadi maggañāṇassa nānābhisamayo siyā aññena ñāñena
  dukkhaṁ passati aññena samudayaṁ aññena nirodhaṁ aññena maggaṁ
-------------------------------------------------
[page 621]
  Evaṁ sati maggakiccaṁ aparipuṇṇameva siyā. Maggadassanena hi dvayagati
  teneva vā tassa dassanaṁ aññena vāti. Tattha paṭhamo tāva pakkho
  na yujjati attani pavattiyā asambhavato. Na hi teneva aṅgulaggena
  tameva parāmasituṁ sakkā. Atha aññena anavaṭṭhānappasaṅgo yena
  maggaṁ passati sopi maggo. Tampi yena passati sopi maggoti.
  Tasmā ekābhisamayato yathāvutto asammohapaṭivedhova yutto. Apica
  paricchinditabbaṁ samucchinditabbañca saccadvayaṁ ārabbha pavattamānassa
  maggañāṇassa paricchindanasamucchindanāni na sambhavanti tato
  anissaraṇato. Na hi dukkhapariññāsamudayappahānāni dukkhasamudayasaccārammaṇena
  ñāṇena kātuṁ sakkuṇeyyāni nibbānārammaṇena pana
  tattha itaradvaye ca sammohaṁ viddhaṁsentena sakkā kātunti
  ekābhisamayoeva yutto. Ayaṁ pana attho pāliyaṁ āgatoevāti tesaṁ
  uttaraṁ abhidhamme kathāvatthusmiṁ vuttamevāti.
      Abhiññāpaññātiādīnaṁ attho heṭṭhā vuttoyeva. Apica
  sutamayāya cintāmayāya ekaccabhāvanāmayāya ca abhivisiṭṭhāya paññāya
  ñātā abhiññātā. Āveṇikā bhūmi pariññantarānaṁ avisayabhāvato.
  Na hi nāmarūparicchedapaccayapariggahaṇavasena tīraṇapariññādīnaṁ
  pavatti atthi. Anulomañāṇampi aniccādivaseneva saṅkhāre
  ārabbha pavattati pageva paṭisaṅkhānupassanādayoti āha yāva
  anulomā āveṇikā bhūmīti. Kāmaṁ ca ettha tīraṇapariññābhūmiyaṁ
-------------------------------------------------
[page 622]
  Ñātappahānapariññāyopi laddhāvasarā tattha pana yathā tīraṇapariññā
  sātisayaṁ kiccakārī na tathā itarāti āveṇikaggahaṇaṁ.
  Nippariyāyena pahānapariññā nāma maggañāṇanti yāva maggañāṇā
  bhūmīti vuttaṁ.
      [349] Ayaṁ idha adhippetāti idha abhisamayakāle kiccavicāre
  ayaṁ pahānapariññā adhippetā tadatthattā sesapariññānaṁ. Tenāha
  yasmā vātiādi. [1]- Athavā tadatthāyevāti pahānatthāeva.
  Athavā tadatthāyevāti maggatthāeva. Ñātatīraṇapariññā hi
  yāvadeva maggādhigamatthāya pavattā. Niyamato ñātā ceva tīritā ca
  honti ñātatīritabhāvehi vinā pahānābhāvato pahānasiddhiyañca
  ñātatīritabhāvasiddhito. Maggañāṇaṁ hi dukkhe pariññābhisamayavasena
  pavattamānaṁ tassa sabhāvalakkhaṇaṁ viya sāmaññalakkhaṇampi paṭivijjhatīti
  vuccati tappaṭicchādakasammohaviddhaṁsanato. Tenāha
  pariññāttayampi .pe. Veditabbanti.
      Pariññā viyāti tividhatāsāmaññaṁ nidasseti na
  pariññāpahātabbatāsāmaññaṁ vikkhambhanappahānassa aparaññākiccabhāvato.
  Kāmacchandādayo yathā na cittaṁ pariyuṭṭhāya tiṭṭhanti evaṁ
  pariyuṭṭhānassa nisedhanaṁ appavattikaraṇaṁ vikkhambhanaṁ vikkhambhanameva
  pahānaṁ vikkhambhanappahānaṁ.
      [350] Pākaṭattāti ayaṁ abyāpannacitto

  *  *  *  *  *  *
  Footnote: 1Ṃa. tadatthāyevāti pahānapariññatthāeva.
-------------------------------------------------
[page 623]
  Vigatathīnamiddhotiādinā paresampi pākaṭattā. Na sahasā cittaṁ ajjhottharantīti
  idaṁ paṭiladdhamattassa jhānassa vasena vuttaṁ. Subhāvite pana
  paguṇajjhāne yāva carimakacittampi na ajjhottharanteva. Athavā
  jhānassa pubbabhāgepīti jhānādhigamatthāya pubbabhāgapaṭipattiyā.
  Pacchābhāgepīti jhānaṁ labhitvā aññakiccapasutassapi. Vitakkādayoti
  vitakkavicārapītisukharūpasaññādayo dutiyajjhānādīnaṁ paṭipakkhā dutiyādīsu
  appitesuyeva vikkhambhanti tato tato vuṭṭhitamattassa pana pavattanti
  parittacittavaseneva vuṭṭhahanato.
      Padīpena andhakārassa viyāti idaṁ paṭipakkhena pahīnabhāvaṁ
  dassanatthaṁ vuttaṁ. Paṭipakkho hi padīpo andhakārassa ghaṭappahāro
  pana sevālassa na paṭipakkho kevalaṁ pavattinivāraṇamattameva
  karotīti tena asatipi ujuvipaccanīkatāya dutiyajjhānādīnaṁ vitakkādīnaṁ
  vikkhambhanassa taṁ nidassanaṁ suṭṭhutaraṁ yujjati. Vipassanāya
  avayavabhūtenāti idaṁ idhādhikatatadaṅgappahānassa dassanatthaṁ vuttaṁ.
  Sīlavisodhanādināpi hi tadaṅgappahānaṁ hotiyevāti. Ñāṇaṅgenāti
  ñāṇasaṅkhātena kāraṇena. Tadaṅgena tadaṅgassa pahānaṁ tadaṅgappahānaṁ.
  Sati vijjamāne khandhapañcakasaṅkhāte kāye sayaṁ vā tattha sati
  diṭṭhi sakkāyadiṭṭhi rūpaṁ attato samanupassatītiādinā nayena
  vuttā attānudiṭṭhi soḷasavatthukā aṭṭhavatthukā ca. Kaṅkhāva malaṁ
  kaṅkhāmalaṁ. Samūhagāhassāta attā attaniyanti evaṁ
-------------------------------------------------
[page 624]
  Pavattasamūhagahaṇassa pahānaṁ kalāpasammasanena ekādasasu okāsesu pakkhipitvā
  vikiraṇavasena khandhānaṁ dassanato. Assādasaññāyāti pañcakkhandhe
  assādanavasena pavattamicchāsaññāya. Appaṭisaṅkhānassāti
  paṭisaṅkhānapaṭipakkhassa mohassa. Anupekkhanassāti apekkhāya. Saṅkhāresu
  niccādigāho saccapaṭilomagāho maggasaccādhigamassa vilomanato.
  Sādīnavesu anādīnavasaññitā anādīnave ca sādīnavasaññitā
  saccapaṭilomagāhoti ca vadanti.
      Evaṁ visuddhikkamena tadaṅgappahānaṁ dassetvā idāni
  aṭṭhārasamahāvipassanāvasenapi taṁ dassetuṁ yaṁ vā panātiādi vuttaṁ. Tattha
  yaṁ vā pahānanti sambandho. Vuttameva sabbaṁ saṅkhāragataṁ aniccato
  anupassatītiādinā. Santatisamūhakiccārammaṇānaṁ vasena ghanaggahaṇaṁ
  ghanasaññā tassā ghanasaññāya.
      [351] Nirodhe adhimuttatā tāyāti tiyaddhagatānaṁ saṅkhārānaṁ
  nirodhameva disvā tattha adhimuccanavasena pavattasaññā 1- tāya.
  Āyūhanassāti abhisaṅkharaṇassa. Taṁ taṁ paricchedanti ādānanikkhepādikaṁ
  taṁ taṁ paricchedaṁ. Aññathā pavattidassananti vuttaparicchedato
  pubbe pacchā ca aññākārapavattiyā dassanaṁ avatthāvisesappavattidassanaṁ
  vā. Dhuvasaññāyāti thirabhāvaggahaṇassa.
      [352] Sārādānābhinivesassāti asāresu sāraggahaṇābhinivesassa.
  Saṁsayamicchāñāṇānaṁ vasena sammuyhanaṁ sammoho soeva

  *  *  *  *  *  *
  Footnote: 1Ṃa. pavattapaññā.
-------------------------------------------------
[page 625]
  Abhinivesoti sammohābhiniveso. Saṅkhāresu leṇatāṇabhāvaggahaṇaṁ
  ālayābhiniveso atthato bhavanikanti. Yathā cittaṁ saṅkhāre muñcitvā
  vivaṭṭaṁ nibbānaṁ pakkhandati tathā pavattanato saṅkhārupekkhā ca
  anulomañca vivaṭṭānupassanāti vuttaṁ. Niviṭṭhabhāvena ogāḷhabhāvena
  pavattasaṁyojanādikilesāeva kilesābhiniveso. Nibbedhabhāgiyaṁ
  samādhinti vipassanāsamādhimāha.
      [353] Asanivicakkaṁ asanimaṇḍalaṁ. Evaṁ pahānanti
  anuppattidhammatāpādanamāha. Kammakilesānaṁ sabbesampi vā saṅkhārānaṁ
  khayaṁ nirodhaṁ gacchatīti khayagāmī ariyamaggo. Lokuttaraggahaṇeneva
  siddhepi khayagāmiggahaṇaṁ vaṇṇabhaṇanatthaṁ.
      Samucchedappahānamevāti avadhāraṇaṁ nippariyāyataṁ upādāya.
  Tadatthānevāti samucchedappahānatthāneva. Tena vikkhambhanatadaṅgappahānānaṁ
  maggasambhāratamāha tena 1- vinā asijjhanato. Athavā
  tadatthānevāti vā maggatthāneva. Tena tadatthatāya tesaṁ taṁkiccataṁ
  dasseti. Tenāha tasmātiādi. Tamevatthaṁ upamāya dassetuṁ
  paṭirājānaṁ vadhitvātiādi vuttaṁ. Yampi tato pubbe katanti yaṁ
  tato rajjappattito pubbe kataṁ paccantasādhanaduggaviddhaṁsanādi.
  Yathā idañcidañca raññā katantiyeva vuccati evaṁ lokiyañāṇena
  sādhitānipi vikkhambhanatadaṅgappahānāni samucchedappahānavasena pavattassāpi
  maggassa kiccabhāvena vuccanti tadatthatāya tesaṁ

  *  *  *  *  *  *
  Footnote: 1Ṃa. tehi.
-------------------------------------------------
[page 626]
  Taṁsantatipatitatāya ca maggassāti veditabbā.
      [354] Lokiyassa lokiyā vā sacchikiriyā lokiyasacchikiriyā.
  Evaṁ lokuttarasacchikiriyā veditabbā. Lābhimhīti lābhī amhi.
  Tathā vasimhīti etthāpi. Paccakkhato ñāṇaphassenāti paccakkhato
  ārammaṇakaraṇasaṅkhātena ñāṇaphassanena. Paccakkhatoti ca
  iminā anumānato ārammaṇakaraṇaṁ nivatteti. Īdisamidanti
  paccavekkhaṇavasena paccakkhato jānanaṁ hettha ñāṇaphassoti adhippetaṁ. 1-
  Phusitāti 2- ñāṇena phuṭṭhā.
      Jhānamaggaphalāni viya attano santāne anuppādetvāpi
  tappaṭicchādakasammohaviddhaṁsanavasena tathāviddhaṁsanapavattañāṇaṁ
  aparappaccayañāṇaṁ. Passanto paccakkhato jānanto. Amatogadhanti
  amatapariyāpannaṁ amatasaṅkhātanti attho. Sotāpattimaggo paṭhamaṁ
  nibbānadassanato dassanaṁ tena dassanena sacchikiriyā dassanasacchikiriyā.
  Kiñcāpi gotrabhuñāṇaṁ tato paṭhamataraṁ nibbānaṁ passati
  ālambaṇakaraṇato disvā kattabbakiccākaraṇato pana na dassananti
  vuccati. Sā duvidhāpīti sā dassanabhāvanāvasena duvidhāpi sacchikiriyā.
  Dassanabhāvanāvasenāti dassanamaggabhāvanāmaggavasena. Tena amaggavasena
  pavattanibbānassa paccavekkhaṇasacchikiriyaṁ nivatteti. Nibbānassāti
  pana iminā maggaphalesu paccavekkhaṇasacchikiriyaṁ. Imassa ñāṇassāti
  imassa yathādhigatassa lokuttarañāṇassa.

  *  *  *  *  *  *
  Footnote: 1Ṃa. adhippeto. 2Ṃa. phassitāti.
-------------------------------------------------
[page 627]
      Abhimatāti adhippetā. Bhāvanā nāma uppādanā
  santānaparibhāvanā cāti tadubhayaṁ dassento lokiyānantiādimāha.
  Yadaggena hi lokiyā [1]- uppāditā vaḍḍhitā ca tadaggenassa
  sīlabhāvanā kāyabhāvanā cittabhāvanā paññābhāvanā ca lokiyā
  nipphāditā hoti tāya ca santānopi paribhāvitoti. Tāsu
  lokiyalokuttarabhāvanāsu idha ñāṇadassanavisuddhikathāyaṁ lokuttarabhāvanā
  adhippetā na itarā tassā sambhārabhāvato. Catubbidhampetaṁ ñāṇanti
  etaṁ catubbidhampi ariyamaggañāṇaṁ lokuttarāni sammāvācādibhedāni
  sīlādīni uppādeti. Kathaṁ. Sahajātādipaccayatāya. Sīlādīnīti
  ettha ādisaddena samādhissa gahaṇaṁ na paññāya. Na hi tadeva
  taṁ uppādeti maggacittuppādo pana uppādeti. Tadantogadhabhāvā
  sammāsaṅkappo. So hi pañcakkhandhasaṅgahitoti vadanti.
  Sīlādīnīti vā phalasīlādīnampi gahaṇanti paññāyapi gahaṇaṁ
  yujjatiyeva. Sahajātapaccayāditāyāti ettha ādisaddena
  anantarapaccayāditāyapi saṅgaho daṭṭhabbo. Tehi ca santānaṁ vāsetīti
  tehi samucchindanapaṭippassambhanavasena pavattehi lokuttarehi sīlādīhi
  ariyapuggalo attano santānaṁ paribhāveti yaṁ nissāya parāvuttīti
  vadanti. Yathā pariññāttayampi pahānattayampi maggañāṇassa
  kiccanti vuttaṁ pariyāyena na evamidha. Idha pana lokuttarabhāvanāva
  assa maggañāṇassa kiccaṁ. Na hettha bhāvanāya pariyāyo labbhatīti

  *  *  *  *  *  *
  Footnote: 1Ṃa. kusalādayo.
-------------------------------------------------
[page 628]
  Avadhāraṇaṁ. Tena lokiyabhāvanaṁ nivatteti.
      Evaṁ sarūpeneva āgatāyāti cittaṁ bhāvayanti samādhi viya
  cittasīsena anāgantvā paññaṁ bhāvayanti evaṁ sarūpeneva āgatāya
  paññāya. Yaṁ vuttaṁ uddesavasena ettāvatā taṁ vitthāritaṁ
  hoti. Ayañca pañho visajjito hotīti sambandho.
              Ñāṇadassanavisuddhiniddesavaṇṇanā niṭṭhitā.
                      ------------
                 Paññābhāvanānisaṁsaniddesavaṇṇanā
      [355] Anekasatānisaṁsā sāvakabodhiādivipuloḷāraguṇavisesāvahattā.
  Vitthāratoti nayadassanaṁ akatvā ayampi paññābhāvanāya
  ānisaṁso ayampīti anupadadassanavasena vitthārato pakāsetuṁ na sukaraṁ
  atibahubhāvato. Assāti paññābhāvanāya. Nānākilesaviddhaṁsananti
  sakkāyadiṭṭhivicikicchādivasena nānāvidhānaṁ kilesadhammānaṁ tadaṅgādivasena
  pajahanaṁ. Ariyaphalarasānubhavananti sotāpattiphalādiphalasukhapaṭisaṁvedanaṁ.
  Ariyaphalarasānubhavananti eteneva kilesānaṁ paṭippassaddhippahānaṁ
  dīpiyati 1- ariyamaggakkhaṇeti visesavacanaṁ tabbhāvabhāvato
  vā. Siddhe hi samucchedappahāne paṭippassaddhippahānaṁ siddhameva
  hotīti.
      Bhīmavegānupatitāti sakalaṁ lokaṁ bhindantena viya bhīmena

  *  *  *  *  *  *
  Footnote: 1Ṃa. dīpīyatīti.
-------------------------------------------------
[page 629]
  Bhayānakena vegena sahasā patitā. Siluccayeti pabbate puthusele. 1-
  Satejujjalamaṇḍaloti saradakālasamiddhena attano tejasā
  samujjaladuddikkhamaṇḍalo. Vadhabandhanādiduggatiparipakkilesādijāti-
  ādisabbānatthavidhāyakaṁ. Sandiṭṭhikanti paccakkhabhūtaṁ. Jaññāti jāneyya.
  Idhāti imissaṁ paññābhāvanāyaṁ.
      [356] Ariyassa maggassa phalaṁ ariyaphalaṁ ariyañca taṁ visuddhattā
  phalañcātipi ariyaphalaṁ tassa raso paṭippassaddhivimuttisukhaṁ anubhavanaṁ
  nibbānārammaṇassa tassa paṭisevanaṁ. Tatrāti tesu dvīsu ākāresu.
  Assāti ariyaphalassa. Saṁyojanesu pahīnesu sabbepi kilesā pahīnāyeva
  hontīti saṁyojanānaṁyeva gahaṇaṁ. Saṁyojanassa pahānamattameva
  ariyamaggassa phalaṁ nāma na pana aññaṁ kiñci atthantaraṁ vipākabhūtanti
  adhippāyo. Tenāha phalaṁ nāma na koci dhammo
  atthīti. Ke panevaṁ 2- vadantīti. Andhakādayo. Te hi arahattaṁ
  arahattanti āvuso vuccati .pe. Mohakkhayoti suttapadassa
  atthaṁ aññathā gahetvā nippariyāyato arahattaṁ nāma kiñci
  natthi kilesappahānameva tathā vohariyatīti vadantā sesaphalepi
  paṭikkhipanti. Idaṁ suttampīti paṭisambhidāmaggapālimāha. Pakaṭṭho
  ukkaṭṭho yogoti payogo ariyamaggo. Payoganimittaṁ jātakilesānaṁ
  paṭippassaddhi payogapaṭippassaddhi. Yā pana ariyamaggassa bhāvitattā
  labbhamānāpi yassā vipākapaññāya nippajjamānāya nippajjati sā

  *  *  *  *  *  *
  Footnote: 1Ṃa. selaputhule. 2Ṃa. panetaṁ.
-------------------------------------------------
[page 630]
  Paṭippassaddhiyaṁ nipphādetabbāyaṁ paññāti paṭippassaddhipaññāti
  vuttā. Sammādiṭṭhi micchādiṭṭhiyā vuṭṭhātīti sammādiṭṭhiyā
  ujuvipaccanīkadasasanavasena vatvā tadaññatopi vuṭṭhānaṁ dassetuṁ
  tadanuvattakakilesehīti vuttaṁ. Tassā micchādiṭṭhiyā sampayogato
  upanissayato ca anuvattakakilesehi. Tena tadekaṭṭhappahānamāha.
  Khandhehīti tadanuvattakakkhandhehi. Tāya micchādiṭṭhiyā sampayuttakkhandhehi
  ceva tappaccayā āyatiṁ uppajjanakkhandhehi cāti attho.
  Bahiddhā ca sabbanimittehīti yathāvuttakilesakkhandhehi bahiddhābhūtehi
  vipassanāya gocarabhūtehi sabbasaṅkhāranimittehi.
      Evaṁ maggakiccaṁ dassetvā idāni tassa vasena phalaṁ dassetuṁ
  taṁpayogapaṭippassaddhattātiādi vuttaṁ. Tattha taṁpayogapaṭippassaddhattāti
  tassa ajjhattabahiddhā vuṭṭhānādippayogassa paṭippassaddhattā.
  Maggo hi nimittato pavattato ca vuṭṭhahanto kilese pajahatīti attano
  khaṇe taṁ payogaṁ karoti nāma. Phalakkhaṇe panassa so payogo
  paṭippassaddho vūpasanto nāma hoti. Tena vuttaṁ
  taṁpayogapaṭippassaddhattāti. Uppajjatīti maggānantaraṁ dvikkhattuṁ tikkhattuṁ vā
  uppajjati. Phalasamāpattikāle pana bahukkhattuṁ nirodhā vuṭṭhahantassa
  dvikkhattuṁ uppajjati. Sabbampi yathāvuttappayogapaṭippassaddhinimittaṁ
  uppajjanato taṁpayogapaṭippassaddhattā uppajjatīti vuttaṁ.
  Maggassetaṁ phalanti yathāvuttā vipākā sammādiṭṭhi nāma etaṁ
-------------------------------------------------
[page 631]
  Ariyamaggassa phalanti veditabbaṁ. Vitthāretabbanti sotāpattimaggakkhaṇe
  abhiniropanaṭṭhena sammāsaṅkappo micchāsaṅkappotiādinā
  saṅkappādivasena sesamaggavasena ca vitthārato veditabbaṁ.
      Cattāri ca sāmaññaphalāni ime dhammā appamāṇārammaṇāti
  appamāṇārammaṇatāya maggehi nibbisesatāya. Tathā nevasaññā-
  nāsaññāyatanasaṅkhāto mahaggato dhammo nirodhato vuṭṭhānavelāyaṁ
  appamāṇassa dhammassa anantarapaccayena paccayoti ariyaphalassa
  anantarapaccayatāya ca dīpanāti evamādīnipi ettha ariyaphalassa
  sabhāvadhammabhāvena atthitāya sādhakāni na
  yathādassitapaṭisambhidāmaggapāliyevāti adhippāyo.
      [357] Phalasamāpattiyanti phalappavattisaṅkhātāya samāpattiyaṁ.
  Assāti ariyaphalassa. Sarūpakattukāraṇākāraṭṭhitivuṭṭhānānantaravasena
  idaṁ pañhākammaṁ. Ariyaphalassa nirodhe appanāti ariyassa
  phalajjhānassa nibbāne ārammaṇabhūte appanākārena pavatti.
      Sabbepi puthujjanāti jhānasamāpattilābhinopi puthujjanā na
  samāpajjanti pageva itare. Ariyā sabbepi phalasamāpattiṁ
  samāpajjantīti kāmaṁ sāmaññacodanā 1- sā pana visesaniviṭṭhāyeva hoti.
  Adhigatattāti pana hetukittanaṁ. Uparimānampi heṭṭhimāya
  lokiyasamāpattiyā viya samāpajjanaṁ sādhentaṁ viya ṭhitanti taṁ nivattento
  uparimā panātiādimāha. Tattha uparimāti sakadāgāmiādayo.

  *  *  *  *  *  *
  Footnote: 1. Ma. sāmaññajotanā.
-------------------------------------------------
[page 632]
  Heṭṭhimanti sotāpattiphalādiṁ. Na samāpajjanti satipi adhigatatte.
  Kasmāti ce kāraṇamāha puggalantarabhāvupagamanena paṭippassaddhattāti.
  Etena uparimo ariyo heṭṭhimaṁ phalasamāpattiṁ samāpajjati
  attanā adhigatattā yathātaṁ lokiyasamāpattinti evaṁ pavattaṁ hetuṁ
  byabhicāreti. Na hi lokiyajjhānesu puggalantarabhāvupagamanaṁ nāma
  atthi visesābhāvato. Idha pana asamugghāṭitakammakilesanirodhanena
  puthujjanehi viya sotāpannassa sotāpannādīhi sakadāgāmiādīnaṁ
  puggalantarabhāvupagamanaṁ atthi yato heṭṭhimā heṭṭhimā phaladhammā
  uparuparimaggadhammehi nivattitā paṭipakkhehi viya abhibhūtā
  appavattidhammataṁyeva āpannā. Tenāha paṭippassaddhattāti. Apica
  kusalakiriyappavatti nāma aññādisī vipākappavatti ca aññādisī.
  Anantaraphalattā ca lokuttarakusalānaṁ heṭṭhimato uparimo bhavantaragato
  viya hoti. Taṁtaṁphalavaseneva hi ariyānaṁ sotāpannādināmalābho.
  Te sace aññaphalasamaṅginopi honti sotāpannādināmampi tesaṁ
  avaṭṭhitaṁ siyā tena tena jhānena gahitapaṭisandhiko viyāti tassa
  tassa ariyassa taṁ taṁ phalaṁ bhavaṅgasadisanti na uparimassa heṭṭhimaphalasamaṅgitāya
  lesopi sambhavati kuto tassa samāpajjananti daṭṭhabbaṁ.
  Heṭṭhimā ca uparimanti heṭṭhimā ca sotāpannādayo ariyā uparimaṁ
  sakadāgāmiphalādiṁ na samāpajjantīti sambandho. Tattha kāraṇamāha
  anadhigatattāti. Na hi anadhigataṁ samāpattiṁ samāpajjituṁ sakkā.
-------------------------------------------------
[page 633]
  Attano attanoyeva pana phalaṁ samāpajjantīti iminā sabbepi ariyā
  attano attano phalasamāpattiṁ samāpajjantīti atthe āpanne tattha
  kesañci matibhedaṁ dasasetuṁ keci panātiādi vuttaṁ. Ete hi samādhismiṁ
  paripūrīkārinoti 1- yasmā hi te uparimā dveti vuttā anāgāmino
  arahanto ca samādhismiṁ paripūrīkārino itare pana sīlesu
  paripūrīkārino tasmā dveeva phalasamāpattiṁ samāpajjanti. Na hi
  samādhipāripūriyā vinā samāpattivalañjanaṁ sambhavatīti adhippāyo.
  Tanti samādhismiṁ paripūrīkārinoti tehi vuttakāraṇaṁ. Akāraṇamevāti
  ayuttiyeva. Kasmāti ce āha puthujjanassāpītiādi.
  Tassattho sabbaso asamucchinnakilesassa puthujjanassāpi attanā
  paṭiladdhalokiyasamādhisamāpajjanaṁ 2- labbhati kimaṅgaṁ pana
  samucchinnekaccakilesānaṁ heṭṭhimānaṁ ariyānaṁ tasmā tesaṁ samādhismiṁ
  aparipūrīkāritā attano phalasamāpattiṁ asamāpajjanassa akāraṇanti.
      Yutticintā nāma pālianāruḷhe atthe yuttā ayaṁ panattho
  pāliāruḷhoti kāraṇāpadese anādarakaraṇamukhena pāliṁ dassento
  kiñcetthātiādimāha. Sotāpattimaggapaṭilābhatthāyāti
  sotāpattimaggassa samadhigamāya. Sotāpattiphalasamāpattatthāyāti
  sotāpattiphalasamāpattiyā samāpajjanatthaṁ. Esa nayo sesesupi.
  Ettha ca suññatavihārasamāpattatthāya animittavihārasamāpattatthāyātiādinā
  sarūpato uddhaṭattā tato pubbe āgatā

  *  *  *  *  *  *
  Footnote: 1Ṃa. paripūrakārinoti. evamuparipi. 2Ṃa. -lokiyasamāpattisamāpajjanaṁ.
-------------------------------------------------
[page 634]
  Maggaphalavārā appaṇihitavasena vuttā. Tattha anattānupassanāmukhena
  aniccānupassanāmukhena ca pavattānaṁ phalasamāpattīnaṁ purecarā
  gotrabhudhammā navadasabhāvena vuttāti veditabbā.
  Sotāpattiphalasamāpattatthāyātiādinā pana catūsupi phalesu ekasadisaṁ desanāya
  āgatattā sotāpannasakadāgāmino attano phalaṁ samāpajjantīti
  viññāyati. Maggānantaraphalavasena taṁ vuttanti ca na sakkā vattuṁ
  vipassanāvasena dasannaṁ gotrabhudhammānaṁ dassanavasena desanāya
  āraddhattā maggavāreneva ca tadatthasiddhato. Na ca maggānantaraṁ
  phalaṁ phalasamāpattīti vuccati visuṁ parikammābhāvato. Tasmā
  phalasamāpattivacaneneva sotāpannādīnampi phalasamāpattisamāpajjanaṁ
  siddhaṁ. Tenāha tasmātiādi.
      [358] Payojanampi tadatthāya paṭipattiyā kāraṇaṁ hoti
  taṁnimittaṁ paṭipajjanatoti kasmā samāpajjantīti kāraṇaṁ pucchitvā
  diṭṭhadhammasukhavihāratthanti payojanaṁ visajjitaṁ. Kasmāti vā sampadāne
  nissakkavacanaṁ. Kissāti vuttaṁ hoti. Diṭṭhadhammasukhavihāratthanti diṭṭheva
  dhamme kilesadarathapariḷāhavūpasamena santena sukhavihārena viharaṇatthaṁ.
  Satipi vipākabhāve parikammena vinā anuppajjanato phalasamāpattidhammānaṁ
  tassa tassa ariyassa rucivaseneva pavatti yato nesaṁ sādhipatitāti
  āha addhāna .pe. Samāpajjantīti.
      Dvīhi tāva ākārehīti dvīhi kāraṇehi. Yathā hi
-------------------------------------------------
[page 635]
  Lokiyajjhānānaṁ samadhigamo sampayogasamaṅgibhāvena sijjhamāno
  pahānaṅgasamatikkamamukhena vuccati tathā samadhigantabbattā evaṁ
  phalasamāpattipi nibbānamanasikārena sijjhamānā tadaññārammaṇāmanasikāramukhena
  vuccati sabbasaṅkhārato vinivaṭṭitamānasatāvasena samijjhanato.
  Tenāha nibbānatotiādi. Udayabbayañāṇādiñāṇaparamparavasena
  hi sabbasaṅkhārato 1- sabbaso nibbinnavirattacittassa tato
  vinissaṭanibbānārammaṇaṁ phalacittaṁ 2- pavattati evaṁ pavattamānañca taṁ
  nibbānato aññassa ārammaṇassa amanasikārā nibbānassa ca
  manasikārā pavattatīti vuccati.
      Animittāya cetovimuttiyāti animittavimokkhadvayāya
  phalasamāpattiyā aniccānupassanāmukhena vā samāpajjitabbāya
  phalasamāpattiyā. Samāpattiyāti samāpajjanatthāya. Sabbanimittānanti
  rūpādisabbasaṅkhāranimittānaṁ. Amanasikāroti ādīnavato disvā
  vissaṭṭhatāya anāvajjanaṁ asamannāhāro. Animittāya ca dhātuyā
  manasikāroti sabbasaṅkhāranimittābhāvato animittāya. Kehici paccayehi
  nasaṅkhatattā ca asaṅkhatāti laddhanāmāya asaṅkhatāya dhātuyā
  phalasamāpattisahajātena manasikārena manasikaraṇaṁ tassā vā dhātuyā
  phalasamāpatticittasaṅkhāte manasikaraṇaṁ. Udayabbayādivasenāti
  udayabbayabhaṅgabhayatupaṭṭhānādivasena pavattanakānaṁ navannampi ñāṇānaṁ byāpāraṁ
  vadati. Tenāha pavattānupubbavipassanassāti.

  *  *  *  *  *  *
  Footnote: 1. Ma. sabbaphalacittaṁ saṅkhārato. 2. Ma.ayaṁ pāṭho na dissati.
-------------------------------------------------
[page 636]
  Saṅkhārārammaṇagotrabhuñāṇānantaranti saṅkhārārammaṇassa vodānanti
  laddhanāmassa gotrabhuñāṇassa anantaraṁ. Kasmā panettha gotrabhuñāṇaṁ
  maggañāṇapurecārikaṁ viya nibbānārammaṇaṁ na hotīti. Phaladhammānaṁ
  aniyyānikabhāvato. Ariyamaggadhammāeva hi niyyānikā. Vuttañhetaṁ
  katame dhammā niyyānikā cattāro maggā apariyāpannāti. 1- Tasmā
  ekantena niyyānikasabhāvassa ubhatovuṭṭhānabhāvena pavattamānassa
  maggañāṇassa anantarapaccayabhūtena ñāṇena nimittato vuṭṭhiteneva
  bhavitabbanti tassa nibbānārammaṇatā yuttā na pana ariyamaggassa
  bhāvitattā tassa vipākabhāvena pavattamānānaṁ kilesānaṁ
  asamucchindanato aniyyānikattā avuṭṭhānasabhāvānaṁ phalañāṇānaṁ
  purecārikañāṇassa kadācipi nibbānārammaṇatā ubhayattha anulomañāṇānaṁ
  atulyākārato. Ariyamaggavīthiyaṁ hi anulomañāṇāni anibbiddhapubbānaṁ
  thūlathūlalobhakkhandhādīnaṁ sātisayaṁ padālanena lokiyañāṇesu
  ukkaṁsapāramippattāni maggañāṇānuguṇāni uppajjanti.
  Phalasamāpattivīthiyaṁ pana tāni tena tena maggena tesaṁ tesaṁ kilesānaṁ
  samucchinnattā tattha kilesavikkhambhane nirussukkāni kevalaṁ ariyānaṁ
  phalasamāpattisukhasamaṅgibhāvassa parikammamattāni hutvā uppajjantīti na tesaṁ
  kutoci vuṭṭhānasambhavo yato nesaṁ pariyosānañāṇaṁ saṅkhāranimittavuṭṭhānato
  nibbānārammaṇaṁ siyā.

  *  *  *  *  *  *
  Footnote: 1. abhi. saṁ. 34/325.
-------------------------------------------------
[page 637]
      Evañca katvā sekhassa attano phalasamāpattivalañjanatthāya
  udayabbayādivasena saṅkhāre sammasantassa vipassanāñāṇānupubbiyā
  phalameva uppajjati na maggoti. Idañca aṭṭhakathāvacanaṁ samatthitaṁ
  hoti. Tenāha sekhassāpi phalameva uppajjati na maggoti.
  Nibbānārammaṇe appanajjhānavasena yathāparicchinnakālaṁ nirantaraṁ
  phalacittasseva pavattanaṁ samāpajjanaṁ phalasamāpattīti āha
  phalasamāpattivasena nirodhe cittaṁ appetīti. Yadi anupubbavipassanāvasena
  phalasamāpattisamāpajjanaṁ tena nīhārena sekhassa uparimaggenāpi
  bhavitabbanti anuyogaṁ sandhāyāha phalasamāpattininnatāyātiādi. Tena
  aññoyeva vipassanācāro ariyamaggāvaho añño
  phalasamāpattiāvahoti dasseti. Svāyaṁ vipassanāya vibhāgo vuttoeva.
      Ye panāti abhayagirivāsino sandhāyāha. Te hi maggaphalavipassanāya
  āloḷetvā vadanti. Teneva hi evaṁ satītiādi
  vuttaṁ. Arahā paccekabuddho bhavissati yadi itaratthāpi vipassanā
  tadatthāya saṁvatteyyāti adhippāyo. Pālivaseneva ca paṭikkhittanti
  dasa gotrabhudhammā vipassanāvasena uppajjantīti maggaṭṭhā phalaṭṭhā 1-
  vipassanā visuṁ katvā pavattapālivaseneva tesaṁ vacanaṁ paṭikkhittanti
  na gahetabbaṁ. Aññathā dasa gotrabhudhammāti vacanaṁ virujjheyyāti.
  Idameva pana gahetabbanti vuttassevatthassa nigamanaṁ. Phalañcassātiādi
  mahaggatavipākānaṁ viya lokuttaravipākānaṁ [2] kusalasarikkhatādassanaṁ.

  *  *  *  *  *  *
  Footnote: 1Ṃa. maggatthā phalatthā. 2Ṃa. etthantare casaddo dissati.
-------------------------------------------------
[page 638]
  Jhānato sarikkhatādassaneneva cettha bojjhaṅgamaggaṅgavasenāpi sarikkhatā
  dassitāyevāti veditabbaṁ.
      [359] Ṭhitiyāti pabandhaṭṭhitiyā. Yathāparicchinnakālañhi
  samāpattiyā pabandhavasenāvaṭṭhānaṁ idha ṭhitīti. Cande vā suriye vā
  ettakaṁ ṭhānaṁ gate vuṭṭhahissāmīti kālāvadhiggahaṇavasena samāpajjanaṁ
  cittassa abhisaṅkharaṇaṁ abhisaṅkhāro. Sabbānevetānīti rūpanimittādīni
  sabbāneva etāni ekato kāmaṁ na manasikaroti asambhavato.
  Sabbasaṅgāhikavasenāti anavasesapariyādānavasena. Samudāyasaddā hi
  avayavesupi pavattanti. Avayavabyatirekena ca samudāyo na labbhatīti
  avayavagatampi kiccaṁ samudāyavasena vuttaṁ. Tasmāti sabbesaṁ
  saṅkhāranimittānaṁ ekato manasikārābhāvato. Yasmā bhavaṅgacitte
  uppanne phalasamāpattito vuṭṭhito nāma hoti tasmā vuttaṁ
  yaṁ bhavaṅgassātiādi. Bhavaṅgassa ārammaṇaṁ nāma kammādi.
  Manasikarototi bhavaṅgasahagatena manasikārena manasikaroto taṁ vā
  ārammaṇaṁ bhavaṅgamanasikaroto.
      [360] [1]- Phalameva vā anantaraṁ hoti purimassa purimassa pacchimaṁ
  pacchimaṁ. Bhavaṅgaṁ vā sabbapacchimassa. Phalānantaraṁ maggavīthiyaṁ
  phalasamāpattiyañca. Yena phalena nirodhā vuṭṭhānaṁ hotīti idaṁ
  phaluppattiyā nirodhā vuṭṭhānabhāvato vuttaṁ. Tanti nirodhā
  vuṭṭhānabhāvena vuttaṁ anāgāmiphalaṁ vā aggaphalaṁ vā.

  *  *  *  *  *  *
  Footnote: 1Ṃa. phalassa.
-------------------------------------------------
[page 639]
  Nevasaññānāsaññāyatanānantaranti nevasaññānāsaññāyatanassa kusalassa kiriyassa
  vā anantaraṁ satipi sattāhātikkame vijātiyena anantarikattā.
       Paṭippassaddhadarathanti sabbaso passaddhakilesadarathaṁ.
  Amatārammaṇanti nibbānārammaṇaṁ. Subhanti asobhanatāya kilesassāpi
  abhāvato sobhanaṁ. Taṇhāsaṅkhātaṁ lokāmisaṁ vantaṁ chaḍḍitaṁ etenāti
  vantalokāmisaṁ. Vūpasantasaṅkilesatāya susantatāya ca santaṁ. Yena
  dhammena yogato samaṇo nāma hoti tassa ariyamaggasaṅkhātassa
  sāmaññassa phalanti sāmaññaphalaṁ. Ojavantenāti sabhāvasampannena.
  Sucināti kilesāsucivirahato parisuddhena. Sukhenāti anuttarasukhena.
  Abhisanditanti sabbaso lūkhabhāvāpagamena sinehitaṁ. Sātātisātenāti
  mahaggatasātato lokuttarakusalasātato ca ativiya sātena madhurena.
  Maggasukhatopi hi phalasukhaṁ santataratāya paṇītataraṁ. Amatena
  sammoditaṁ. Madhuṁ viyāti iminā sātātisātataṁyeva vibhāveti.
  Tassa ariyassa phalassa rasabhūtaṁ [1]- taṁ sukhaṁ paññaṁ bhāvetvā yasmā
  paṇḍito vindati paṭilabhatīti yojanā.
      [361] Tatrāti tasmiṁ nirodhasamāpattisamāpajjanasamatthatāti
  saṅkhittavacane. Idaṁ sarūpādivasena pañhākammaṁ. Katthāti kasmiṁ
  bhave. Anupubbanirodhavasenāti vipassanāngatā aṭṭha samāpattiyo
  ārohantena taṁtaṁpaṭipakkhanirodhamukhena tiṇṇaṁ saṅkhārānaṁ anupubbato
  nirodhanavasena. Yathāparicchinnakālaṁ yā cittacetasikānaṁ appavatti

  *  *  *  *  *  *
  Footnote: 1Ṃa. sārabhūtaṁ.
-------------------------------------------------
[page 640]
  Ayaṁ nirodhasamāpattīti attho.
      Ke samāpajjanti ke na samāpajjantīti kāmaṁ samāpajjanasamatthā
  padhānatāya paṭhamaṁ pucchitā tabbissajjanaṁ pana garubhāvato pacchā
  vissajjetuṁ asamāpajjanake tāva dassento sabbepi .pe. Na
  samāpajjantīti āha yathā vāmaṁ muñca dakkhiṇaṁ gaṇhāti. Tattha
  sabbepīti idaṁ puthujjanādīnaṁ tiṇṇaṁ visesanaṁ. Te hi aṭṭhannaṁ
  samāpattīnaṁ lābhinopi alābhino viya samādhismiṁ aparipūrīkāritāya
  nirodhaṁ samāpajjituṁ na sakkonti. Kāmacchandādisamucchindanena hi
  samādhismiṁ paripūrīkāritā na jhānādhigamamattena. Anāgāmiarahantoti
  ettha sukkhavipassakā ca anāgāmino sukkhavipassakā ca arahantoti
  sukkhavipassakasaddo paccekaṁ yojetabbo. Ubhayepi cete satipi
  vipassanābale samādhibalassa abhāvato nirodhaṁ na samāpajjanti.
  Anupubbavihārasambhavataññevettha samādhibalaṁ icchitabbaṁ. Purimakā
  pana tayo satipi samādhibale vipassanābalassa abhāvato aparipuṇṇattā
  ca samāpajjituṁ na sakkonti. Aparipuṇṇatā cassa saṅkhārānaṁ na
  sammā parimadditattā. Aṭṭhasamāpatti .pe. Samāpajjantīti
  vatvā. Tayo ca saṅkhārānanti ettha tayoti sāmiatthe paccattavacanaṁ.
  Tiṇṇanti attho. Ñāṇacariyāhīti ñāṇappavattīhi.
  Nirodhasamāpattiyāti nirodhaṁ samāpajjanāya 1- ñāṇaṁ. Ayañca sampadāti

  *  *  *  *  *  *
  Footnote: 1. Ma. nirodhasamāpajjanāYu.
-------------------------------------------------
[page 641]
  Ayaṁ baladvayasamannāgamādikā yathāvuttanirodhasamāpattiāvahā sampatti.
  Anāgāmikhīṇāsaveti anāgāmino ceva khīṇāsave ca.
      [362] Samathabalanti kāmacchandādike paccanīkadhamme sametīti
  samatho soeva paṭipakkhehi akampiyaṭṭhena balaṁ. Aniccādivasena
  vividhehi ākārehi passatīti vipassanā sāeva vuttanayena balanti
  vipassanābalaṁ. Nekkhammavasenāti ādīsu kāmacchandavikkhambhanassa
  nekkhammasaṅkappassa alobhappadhānassa vā tathāpavattakusalacittuppādassa
  vasena cittassa ekaggatāsaṅkhāto yo avikkhepo taṁ
  samathabalaṁ. Byāpādavikkhambhanassa abyāpādavatakkassa adosappadhānassa
  vā tathāpavattakusalacittuppādassa vaseneva thīnamiddhavikkhambhikāya
  vibhūtaṁ katvā manasikaraṇena upaṭṭhitāalokasaññāya vasena
  uddhaccavikkhambhanassa avikkhepanassa samādhānassa vasena
  sakalamicchāvitakkavikkhambhanassa sikhāppattāanāpānassatisiddha-
  paṭinissaggānupassiassāsapassāsānaṁ vasena cittassa ekaggatāsaṅkhāto yo
  avikkhepo taṁ samathabalanti atthayojanā.
      Evaṁ upacārassa jhānassa vasena samathabalaṁ dassetvā idāni
  taṁ aṭṭhannaṁ samāpattīnaṁ vasena paṭipakkhehi anabhibhavanīyatāya ca
  balappattivasena dassetuṁ paṭhamajjhānenātiādi vuttaṁ. Tattha nīvaraṇeti
  nīvaraṇanimittaṁ nīvaraṇapaccayā. Na kampati jhānasamaṅgipuggalo
  jhānasampayuttasamādhi vā. So hi visesato idha samathabalanti adhippeto.
-------------------------------------------------
[page 642]
  Tathāhi kenaṭṭhena samathabalanti balaṭṭho pucchito. Uddhacceti
  uddhaccanimittaṁ. Uddhaccasahagatakileseti uddhaccena
  sampayuttamohāhirikādikilesahetu. Khandheti uddhaccasampayuttacatukkhandhanimittaṁ.
  Na kampatītiādīni aññamaññavevacanāni. Kampanaṁ vā ṭhānāpagamo.
  Calanaṁ paribbhamanaṁ. Vedhanaṁ santasanaṁ 1-. Uddhacce na kampati
  uddhaccasahagatakilese na calati uddhaccasahagatakkhandhe na vedhatīti vā
  yojetabbaṁ. Uddhaccaggahaṇañcettha samathassa ujupaṭipakkhatāya tadabhibhavena
  phalappattidassanatthaṁ. Tenetaṁ aṭṭhannampi samāpattīnaṁ sādhāraṇato
  kiccātisayadassanaṁ daṭṭhabbaṁ. Idaṁ samathabalanti yāyaṁ nekkhammādivasena
  laddhāya cittekaggatāya nīvaraṇādīhi akampanīyatā tāni ca
  abhibhavitvā avaṭṭhānaṁ idaṁ samathabalaṁ.
      Idāni vipassanābalaṁ nidassento 2- yasmā vipassanā saṅkhepato
  sattahi anupassanāhi saṅgahitā tasmā tato tato samāpattito
  vuṭṭhāya tāsaṁ vasena anupassanā kātabbā tattakeneva cettha
  anupassanākiccaṁ paripuṇṇaṁ hotīti aniccānupassanā vipassanābalaṁ
  .pe. Paṭinissaggānupassanā vipassanābalanti sarūpato dassetvā
  puna tā heṭṭhā vuttanayena visayavibhāgena dassetuṁ rūpe
  aniccānupassanātiādi vuttaṁ. Idhāpi paṭipakkhehi anabhibhavanīyatāva balaṭṭhoti
  dassetuṁ kenaṭṭhena vipassanābalantiādi āraddhaṁ. Tattha
  avijjāyāti dvādasasu akusalacittuppādesu avijjānimittaṁ.

  *  *  *  *  *  *
  Footnote: 1Ṃa. sandhāvanaṁ. 2Ṃa. niddisanto.
-------------------------------------------------
[page 643]
  Avijjāsahagatakileseti avijjāsampayuttalobhadosādikilesavatthunimittaṁ. Sesaṁ
  heṭṭhā vuttanayattā suviññeyyameva. Avijjāgahaṇaṁ cettha vipassanāya
  ujupaṭipakkhatāya tadabhibhavena balappattidassanatthaṁ. Tenetaṁ sattannampi
  anupassanānaṁ sādhāraṇato kiccātisayadassanaṁ daṭṭhabbaṁ. Idaṁ
  vipassanābalanti yāyaṁ aniccānupassanādivasena laddhassa vipassanāñāṇassa
  niccasaññādinimittaṁ akampanīyatā tā ca abhibhavitvā avaṭṭhānaṁ idaṁ
  vipassanābalaṁ.
      [363] Vitakkavicārā vacīsaṅkhārā vācaṁ saṅkharonti pavattentīti
  katvā. Tenāha pubbe kho āvuso visākha vitakketvā vicāretvā
  pacchā vācaṁ bhindati tasmā vitakkavicārā vacīsaṅkhāroti. 1- Te
  pana dutiyajjhāne vūpasantā hontīti āha dutiyajjhānaṁ .pe.
  Paṭippassaddhā hontīti. Kāyena saṅkhariyantīti kāyasaṅkhāre
  assāsapassāsā. Tathā hi vuttaṁ assāsapassāsā kho āvuso visākha
  kāyikā ete dhammā kāyappaṭibaddhā tasmā assāsapassāsā
  kāyasaṅkhāroti 1-. Te pana yasmā catutthajjhāne vūpasantā honti
  tasmā āha catutthajjhānaṁ .pe. Paṭippassaddhā hontīti.
  Cittena saṅkhariyantīti cittasaṅkhārā saññā vedanā. Tathāhi vuttaṁ
  saññā ca vedanā ca cetasikā ete dhammā cittappaṭibaddhā
  tasmā saññā ca vedanā ca cittasaṅkhārāti 1-. Te pana yasmā
  nirodhasamāpannassa vūpasamanti tasmā vuttaṁ saññāvedayita .pe.

  *  *  *  *  *  *
  Footnote: 1Ṃa. mū. 12/550.
-------------------------------------------------
[page 644]
  Paṭippassaddhā hontīti.
      Ñāṇacariyāsu vivaṭṭānupassanāggahaṇeneva tassa ādibhūtā
  sesānupassanāpi gahitāva honti tadavinābhāvato. Maggo ñāṇacariyā
  phalasamāpatti ñāṇacariyāti maggaphalasamāpattīnaṁ ñāṇacariyābhāvavacanaṁ
  maggaphaladhammānaṁ ñāṇappadhānattā ñāṇena vā indriyādhipatihetu-
  maggapaccayādivasena sātisayapaccayabhūtena sesā maggaphaladhammā caritā
  pavattitāti katvā tathā vuttaṁ. Samādhicariyāsupi eseva nayo.
  Imāhi soḷasahīti aṭṭhannaṁ anupassanānaṁ aṭṭhannañca
  maggaphalañāṇānaṁ vasena imāhi soḷasahi ñāṇappavattīhi.
      Navahi samādhicariyāhīti aṭṭha samāpattiyo aṭṭha samādhicariyā
  tāsaṁ upacārasamādhi upacārasamādhibhāvanāsāmaññena ekā
  samādhicariyāti evaṁ navahi samādhicariyāhi. Tenāha paṭhamajjhānaṁ
  samādhicariyātiādi. Paṭhamajjhānapaṭilābhatthāya vitakko cātiādi
  nānāvajjanupacāravasena vuttanti daṭṭhabbaṁ uparisamāpattīnampi upacārassa
  tatheva vuttattā. Na hi ekāvajjane catutthajjhānādiupacāre
  pītiādayo sambhavanti. Ettha ca paṭhamajjhānapaṭilābhatthāyātiādivacanena
  upacārasamādhissāpi pāripūri icchitabbāti dasseti.
      Kiṁ panettha samathabalasamādhicariyānaṁ nānattaṁ kiṁ vā
  vipassanābalalokiyañāṇacariyānaṁ. Yathā samathabalepi nekkhammavasenātiādinā
  upacārasamādhinā saddhiṁ aṭṭhasu samāpattīsu appanāsamādhiyeva vutto
-------------------------------------------------
[page 645]
  Tathā samādhicariyāsu vipassanābalalokiyañāṇacariyāsu ca vipassanāva
  vuttāti. Kiñcāpi vuttā vivaṭṭānupassanā panassa 1-
  purecarañāṇādivipassanābale avuttāeva ñāṇacariyāsu vuttā. Apica
  paṭipakkhehi akampiyaṭṭho balaṭṭho pañcannaṁ vasībhāvānaṁ vasena
  suciṇṇatā cariyaṭṭho. Eteneva samathabalasamādhicariyānampi nānattaṁ
  saṁvaṇṇitanti daṭṭhabbaṁ.
      [364] Vasībhāvatā paññāti ettha vaso etassa atthīti
  vasī tassa bhāvo vasībhāvo sāeva vasībhāvatā. Vasiyoti
  pana pāliyaṁ itthīliṅgavasena vuttattā tāyo dassetuṁ vasīti pañca
  vasiyotiādi vuttaṁ. Tattha jhānaṁ āvajjentassa nirantaraṁ jhānaṅgesu
  cittappavattanasamatthatā āvajjanavasī. Samāpajjitukāmassa sīghaṁ jhānaṁ
  samāpajjanasamatthatā samāpajjanavasī. Accharāmattaṁ vā katipayaccharāmattaṁ
  vā khaṇaṁ jhānaṁ ṭhapetuṁ samatthatā adhiṭṭhānavasī. Tatheva
  lahuṁ vuṭṭhātuṁ samatthatā vuṭṭhānavasī. Paccavekkhaṇavasī pana
  āvajjanavasiyāeva sijjhati. Paccavekkhaṇajavanāneva hi tattha
  āvajjanānantarānīti. Ayamettha saṅkhepo. Vitthāro pana heṭṭhā
  āgatoeva. Ayañca vasībhāvo samādhicariyānaṁ vasena vutto.
  Ñāṇacariyāsu pana lokuttarānaṁ ñāṇacariyānaṁ vasībhāvāpādanakiccaṁ nāma
  natthi. Paṭipakkhassa suvihatattā sabhāvasiddho tattha vasībhāvo.
  Lokiyānaṁ pana paguṇabalavabhāvāpādanena vasībhāvo labbhateva.

  *  *  *  *  *  *
  Footnote: 1. Ma. pana.
-------------------------------------------------
[page 646]
      Ukkaṭṭhaniddesoti anavasesaniddeso. Cuddasahi ñāṇacariyāhi
  hoti aggamaggaphalānaṁ anadhigatattā. Yadi evanti yadi
  ukkaṭṭhaniddesavasena soḷasahi ñāṇacariyāhīti vuttaṁ tato avakaṁsavasenapi
  icchitabbaṁ evaṁ sante kiṁ na hoti nirodhasamāpajjananti
  adhippāyo. Pañca kāmaguṇā vatthubhūtā etassa santīti pañcakāmaguṇiko
  kāmarāgo. Appahīnattā asamucchinnattā. Na hi kāmarāgassa
  vikkhambhanappahānamattaṁ nirodhassa adhiṭṭhānaṁ bhavituṁ sakkoti. Tasmāti
  samādhipāripanthikassa kāmarāgassa supahīnattā. Etena kāmaṁ
  maggaphalañāṇacariyā lokiyañāṇasamādhicariyā viya nirodhasamāpajjane sarūpena
  na viniyujjanti tadā appavattanato tassa tassa pana paṭipakkhassa
  samucchindanena balacariyānaṁ visesapaccayatāya nirodhasamāpattiyā adhiṭṭhānaṁ hotīti
  dasseti. Esāti anāgāmī. Idañhi nirodhā vuṭṭhahantassātiādivacanaṁ
  anāgāminova nirodhā vuṭṭhānaṁ sandhāya vuttaṁ nevasaññānāsaññāyatanakusalanti
  vacanato. Aññathā nevasaññānāsaññāyatanakiriyāti vucceyya.
      [365] Pañcavokārabhaveti kasmā vuttaṁ nanu catuvokārabhavepi
  arūpajjhānavasena yathārahaṁ anupubbasamāpatti labbhatīti. Kāmaṁ labbhati
  sā pana anupubbasamāpattīti na vuccati ekadesābhāvato.
  Aṭṭhasamāpattivaseneva ca anupubbasamāpattīti vuccatīti dassento āha
  paṭhamajjhānādīnaṁ uppatti natthīti. Vatthussa abhāvāti hadayavatthuno
-------------------------------------------------
[page 647]
  Abhāvāti vadanti. Karajakāyasaṅkhātassa pana vatthuno abhāvāti
  attho. Yadi hi āruppe nirodhaṁ samāpajjeyya cittacetasikānaṁ
  aññassa ca kassaci abhāvato apaññattikova bhaveyya anupādisesāya
  nibbānadhātuyā parinibbutasadiso. Kiñcāyaṁ upādāya nirodhaṁ
  samāpannoti vucceyya kiṁ vā etāya vatthucintāya. Aṅgavekallato ca 1-
  natthi āruppe nirodhasamāpattisamāpajjanaṁ.
      Saṅkhārānaṁ pavattibhedeti saṅkhatadhammānaṁ khaṇe khaṇe uppajjane
  bhijjane ca tesaṁ vā kusalādibhedabhinne yathārahaṁ tīhi dukkhatāhi
  upaddute pavattivibhāge. Cittacetasikavigamehi rūpadhammesu labbhamānāpi
  saṅkhāradukkhatā abbohārikataṁ āpajjati. Ukkaṇṭhitvāti
  nibbinditvā. Nibbānaṁ patvāti anupādisesanibbānaṁ patvā viya.
  Sukhanti niddukkhaṁ.
      Samathavipassanānaṁ vasenāti yuganaddhānaṁ viya aññamaññupakāritāya
  sahitānaṁ vasena. Ussakkitvāti ukkaṁsaṁ patvā yāva
  nevasaññānāsaññāyatanā yāva ca anulomañāṇā ārūhitvā. Nirodhayatoti
  nevasaññānāsaññāyatanaṁ samāpajjitvā taṁ nirodhentassa. Aññassa
  kassacipi cittassa anuppajjanena evamassā nirodhasamāpattiyā
  samāpajjanaṁ hoti.
      Yo hītiādinā samathavipassanāvasenāti vuttamevatthaṁ byatirekamukhena
  vivarati. Nevasaññānāsaññāyatanasamāpattiṁ patvā tiṭṭhati

  *  *  *  *  *  *
  Footnote: 1. Ma. aṅgavekallatova.
-------------------------------------------------
[page 648]
  Taduddhaṁ suddhasamathabhāvanāya 1- abhāvato. Yo vipassanāvaseneva ussakkati
  sace ariyo phalasamāpattatthiko so attano phalasamāpattiṁ patvā
  tiṭṭhati. Atha puthujjano sekho vā maggatthiko tāya ce vipassanāya
  maggaṁ patvā phale ṭhito sopi phalasamāpattiṁ patvā tiṭṭhaticceva
  vuccati. Soti ubhayavasena paṭipanno. Tanti nirodhasamāpattiṁ.
      Yena phaladvayasamannāgamādinā nirodhaṁ samāpajjituṁ samattho
  hoti so vidhi pageva vibhāvitoti samāpajjanākārameva dassento
  katabhattakiccotiādimāha. Tañhi sabbāsampi bhāvanānaṁ sādhāraṇaṁ
  pubbakiccaṁ. Tattha saṅkhāreti tasmiṁ paṭhamajjhāne paṭhamajjhānacittuppāde
  vā saṅkhāre.
      Vipassatīti vuttaṁ kīdisī panettha vipassanā icchitabbāti taṁ
  niddhāraṇatthaṁ vipassanā panesātiādinā tameva vipassanaṁ tidhā
  bhinditvā dasseti. Mandā ce vipassanā dandhābhiññaṁ maggaṁ
  sādheti. Tikkhā ce khippābhiññanti ayaṁ mandatikkhatāya viseso.
  Lakkhaṇappattā pana vipassanā maggassa paccayo hotiyevāti imamatthaṁ
  dassento āha saṅkhāra .pe. Hotiyevāti. Tikkhāva vaṭṭati
  saṅkhārārammaṇepi sati sabbasaṅkhārehi vinivaṭṭanākāreneva pavattanato
  maggo viya visaṅkhāragatassa phalassa paccayabhāvato ca. Tenāha
  maggabhāvanāsadisāti. Yasmā atimandā samathādhikā 2- saṅkhārānaṁ
  nirodhane asamatthā samathaniṭṭhā hoti atitikkhā ñāṇādhikā 3- sātisayaṁ

  *  *  *  *  *  *
  Footnote: 1. Ma. suddhasamathavipassanāYu. 2. Ma. samathādikā. 3. Ma. ñāṇādikā.
-------------------------------------------------
[page 649]
  Saṅkhāresu dosadassane phalasamāpattiniṭṭhā hoti tasmā vuttaṁ
  nātimandā nātitikkhā vaṭṭatīti. Esa nirodhasamāpajjanako. Te
  saṅkhāreti te paṭhamajjhānasaṅkhāre. Tathevāti iminā nātimandāya
  nātitikkhāyāti imamatthaṁ ākaḍḍhati. Esa nayo sesesupi.
  Ākiñcaññāyatanaṁ samāpajjitvā vuṭṭhāya tattha saṅkhāre tatheva
  vipassatīti vattabbaṁ. Heṭṭhā vuttanayattā pana taṁ vatvā catubbidhaṁ
  pubbakiccaṁ karoticceva vuttanti keci. Taṁ tesaṁ matimattaṁ.
  Vipassanācārato hi samādhicāro tasmā samāpattito vuṭṭhāya
  pubbakiccaṁ kātabbaṁ. Tathā hi paratopi ākiñcaññāyatanaṁ
  samāpajjitvā vuṭṭhāya imaṁ pubbakiccaṁ katvāti ādiṁ vakkhati na pana
  tattha saṅkhāre tatheva vipassitvāti. Nānābaddhāvikopananti attanā
  asambaddhassa parikkhārassa avināsanaṁ. Yathā taṁ na vinassati tathā
  adhiṭṭhānaṁ. Saṅghapaṭimānananti saṅghassa paṭimānanāvajjanaṁ. Satthu
  pakkosananti satthu pakkosanāvajjanaṁ. Addhānaparicchedanti
  jīvitaddhānaparicchedaṁ pubbakiccaṁ karotīti sambandho.
      [366] Adhiṭṭhātabbanti cittaṁ uppādetabbaṁ. Tathā cittuppādanameva
  hettha adhiṭṭhānaṁ. Cittajarūpādīnaṁ anuppajjanato
  pacchājātapaccayādiupatthambhābhāvato ca sattāhameva tathā sarīraṁ pavattati
  tato paraṁ kilamatīti sattāhameva paricchinditvā nirodhaṁ samāpajjantīti
  vadanti. Samāpattivasenevāti nirodhasamāpattivaseneva. Taṁ
-------------------------------------------------
[page 650]
  Aggiādiantarāyaṁ rakkhati samāpannako adhiṭṭhānavasenāti adhippāyo.
  Āyasamto sañjīvassātiādīsu yaṁ vattabbaṁ taṁ heṭṭhā iddhikathāyaṁ
  vuttameva.
      [367] Etassāti nirodhaṁ samāpajjantassa nirodhasamāpajjanassa
  vā. Tasmiṁ samayeti tasmiṁ tassa bhikkhuno upasaṅkamanasamaye
  vuṭṭhātiyeva. Kālaparicchedasadisañhetaṁ. Evaṁ garukāti
  aggiādīhipi anabhibhavanīyaṁ nirodhasamāpannaṁ samāpattito vuṭṭhāpanato
  evaṁ garukā hi saṅghassa āṇā nāma tasmā attano hitasukhaṁ
  ākaṅkhantena jīvitahetupi saṅghassa āṇā na atikkamitabbāti
  adhippāyo. Na pakkosati satthā taṁ āvuso āmantetīti.
  Vuṭṭhahissāmīti āvajjitabbanti sambandho.
      [368] Jīvitaddhānassāti attano jīvitakālassa
  jīvitappavattiyā. Āyueva āyusaṅkhārā. Āyūsmāviññāṇānīti ca
  vadanti. Te cassa pakaticittasseva ārammaṇaṁ honti. Antonirodhe
  maraṇaṁ natthi carimabhavaṅgena mīyanato. Āvajjitvāva samāpajjitabbaṁ
  sahasā maraṇaṁ mā ahosīti. Sahasā hi maraṇe
  aññabyākaraṇabhikkhuovādadānasāsanānubhāvadīpanānaṁ anissaro siyā
  anāgāmino vā aggamaggānadhigamo siyā. Avasesanti
  nānābaddhāvikopanāditividhampi pubbakiccaṁ. Vuttaṁ aṭṭhakathāyaṁ.
      Kiñcāpi ekaṁ dve vāti aniyametvā viya vuttaṁ dve vāreeva
-------------------------------------------------
[page 651]
  Pana niyamato vadanti. Cittavāreti nevasaññānāsaññāyatanacittavāre.
  Nirodhaṁ phusatīti acittakabhāvamevāha. Nirodhassa payogattāti cittanirodhāya
  payogabhāvato baladvayasambharaṇādippayogassa cittanirodhattāti attho.
  Samathavipassanābalasamannāgamo ñāṇasamādhicariyāvasībhāvo cettha
  aññamaññānativattanavaseneva icchitabboti āha dve samathavipassanādhamme
  yuganaddhe katvāti. Anupubbanirodhassa payogoti paṭhamajjhānādīnaṁ
  tadanupassanānañca anupubbato nirodhanassāyaṁ payogo.
  Idaṁ vuttanayena aṭṭhasamāpattiārohanaṁ na nevasaññānāsaññāyatana-
  samāpattiyā samāpajjanassa. Tasmā dvinnaṁ cittānaṁ upari
  cittāni nappavattantīti yojanā. Parato acittako bhavituṁ na sakkotīti
  sakalaṁ yathāparicchinnaṁ kālaṁ acittako bhavituṁ na sakkoti tañca kho
  saṅghapaṭimānanasatthupakkosanāddhānaparicchedāvajjanānaṁ akaraṇena na
  nānābaddhāvikopanassa. Tassa hi akaraṇena kadāci kevalaṁ tādisassa
  parikkhārassa avināso na siyā na nirodhasamāpattivibandho.
  Ayañca attho mahānāgattheravatthunā vibhāvitoeva. Evaṁ santepi
  tīhi ākārehi nirodhasamāpattiyā vuṭṭhānaṁ hotīti āpajjati tasmā
  taṁ na sārato paccetabbaṁ. Paṭinivattitvā pana 1- ākiñcaññāyataneyeva
  patiṭṭhātīti iminā samāpattiyā vibandhe jāte evaṁ hotīti dasseti.
  Avibandheneva pana yathāparicchinnakālavītikkamane phalacittuppattiyā vuṭṭhānaṁ
  hoti. Evañca katvā gambhīrakandaroruḷhatattapāsāṇakkantapurisanidassanampi

  *  *  *  *  *  *
  Footnote: 1. Ma. puna.
-------------------------------------------------
[page 652]
  Samatthitaṁ hotīti keci vadanti. Apare
  pana pubbakiccassa akatattā nevasaññānāsaññāyatanaṁ
  samāpannamattova paṭinivattitvā ākiñcaññāyatane patiṭṭhātīti vuttattā
  saṅghapaṭimānanādiekaccapubbakiccākaraṇe aṅgavekallato
  nirodhasamāpattisamāpajjanaṁ na ijjhatevāti vadanti. Vuttasadisañhetaṁ 1-
  nirodhasamāpattiyā yadidaṁ pubbakiccakaraṇaṁ. Tasmā tattha yaṁ garutaraṁ
  tassa akaraṇaṁ samāpajjanaṁ vibandhatīti apare. Vīmaṁsitvā gahetabbaṁ.
  Ākiñcaññāyatane patiṭṭhātīti ca idaṁ puna ākiñcaññāyatanassa
  samāpajjitabbattā vuttaṁ. Samāpajjitvā hi vuṭṭhāya pubbakiccassa
  kātabbattā. Yathā panātiādi katapubbakiccatāsāmaññena
  upamāsaṁsandanaṁ.
      [369] Assāti nirodhasamāpattiyā. Kālaparicchedavasenātiādinā
  catūhi ākārehi nirodhasamāpattiyā ṭhānaṁ dasseti.
  Vivekaninnanti nissaraṇavivekaninnaṁ pageva saṅkhāravimukhatāya
  phalacittuppattiyāvāti 1- veditabbaṁ.
      [370] Saṅkhārattayapaṭippassaddhiyā avasesacetasikaviññāṇābhāvena
  rūpadhammamattāvasesatāya ca matanirodhasamāpannānaṁ avisesaṁ
  gahetvā pucchā matassa ca samāpannassa ca ko visesoti.
  Kāmaṁ nesaṁ saṅkhārattayapaṭippassaddhiādīhi aviseso rūpadhammamattāvasesatāya
  pana āyūsmāindriyānaṁ apagamānapagamanaṁ visesoti

  *  *  *  *  *  *
  Footnote: 1. Ma. vattasadisañhetaṁ. 2. Ma. -cāti.
-------------------------------------------------
[page 653]
  Dassetuṁ yvāyantiādi vuttaṁ.
      Sabhāvatoti sabhāvadhammato paramatthatoti attho. Paramatthato
  hi vijjamānaṁ saṅkhatādibhāvena vattabbataṁ labhati na avijjamānaṁ.
  Samāpajjantassa vasenāti yasmā samāpajjantassa ariyapuggalassa
  samathavipassanādhamme yuganaddhe katvā aṭṭha samāpattiyo ārohantassa
  anukkamena saṅkhārānaṁ paṭippassambhanappayoganibbattiyā nirodhasamāpatti
  nipphannā nāma hoti tasmā taṁ payoganibbattiṁ upādāya
  nipphannāti vattuṁ vaṭṭati.
      Saṅkhāravūpasamato santadhammasamanvayato ca santaṁ. Ariyehieva
  nisevitabbattā ariyanisevitaṁ. Tissannampi dukkhatānaṁ nibbutibhāvato 1-
  nibbānamiti saṅkhaṁ upāgataṁ. Ariyapaññanti 2- suvisuddhaṁ maggaphalapaññaṁ.
  Imissāpīti nirodhasamāpattiyā. Samāpattisamatthatāti samāpajjanasamatthatā.
      Āhuneyyabhāvādisiddhīti āhuneyyapāhuneyyadakkhiṇeyyāñjalī-
  karaṇīyānuttarapuññakkhettabhāvasiddhi. 3- Avisesenāti
  dassanamaggapaññādivisesena vinā. Etissā lokuttarapaññāya. Ānetvā
  hunitabbanti āhunaṁ dūratopi ānetvā dātabbadānaṁ taṁ paṭiggahetuṁ
  yuttoti āhuneyyo. Pāhunaṁ vuccati āgantukadānaṁ taṁ paṭiggahetuṁ
  yuttoti pāhuneyyo. Dakkhiṇaṁ arahatīti dakkhiṇeyyo. Añjalīkaraṇaṁ
  añjalīkammaṁ taṁ arahatīti añjalīkaraṇīyo. Anuttaraṁ uttamaṁ

  *  *  *  *  *  *
  Footnote: 1. Ma. nibbutabhāvato. 2. Ma. ariyaṁ paññanti. 3. Ma. -añjali- evamuparipi.
-------------------------------------------------
[page 654]
  Sattānaṁ puññavirūhanaṭṭhānanti anuttaraṁ puññakkhettaṁ lokassāti
  ayamettha saṅkhepo. Vitthāro pana heṭṭhā vuttoyeva.
      [371] Mandāya vipassanāya āgatoti atikkhāya vipassanāya vasena
  paṭhamaṁ maggapaññaṁ bhāvetvā sotāpannabhāvaṁ āgato. Saddhādīnaṁ
  mudūnaṁ indriyānaṁ vasena mudindriyopi samāno. Sattakkhattuparamoti
  sattakkhattuṁ paramā bhavupapatti attabhāvaggahaṇaṁ tato paraṁ aṭṭhamaṁ
  bhavaṁ nādiyatīti sattakkhattuparamo. Saṁsaritvāti paṭisandhiggahaṇavasena
  aparāparaṁ gantvā. Dukkhassantaṁ karotīti vaṭṭadukkhassa pariyantaṁ
  pariyosānaṁ karoti. Ayaṁ kālena devalokassa kālena manussalokassāti
  missakassa bhavassa vasena sattasugatibhave saṁsaritvāti vutto.
      Kulato kulaṁ gacchatīti kolaṅkolo. Sotāpattiphalasacchikiriyato
  paṭṭhāya hi nīcakule uppatti nāma natthi. Mahābhogakulesuyeva
  nibbattatīti attho. Dve vā tīṇi vā kulānīti devamanussavasena
  dve vā tayo vā bhave. Iti ayampi missakabhaveneva kathito.
  Desanāmattameva cetaṁ dve vā tīṇi vāti. Yāva chaṭṭhabhavā
  saṁsarantopi kolaṅkolova hoti
      attabhāvaggahaṇasaṅkhātaṁ ekaṁyeva khandhabījaṁ etassa atthīti
  ekabījī. Mānusakaṁ bhavanti idampi desanāmattaṁ. Devabhavaṁ
  nibbattetītipi vattuṁ vaṭṭatiyeva. Ko panetesaṁ imaṁ pabhedaṁ niyametīti.
  Tiṇṇaṁ maggānaṁ vipassanā. Sace hi upari tiṇṇaṁ maggānaṁ
-------------------------------------------------
[page 655]
  Vipassanā balavatī hoti ekabījī nāma hoti. Tato mandāya
  kolaṅkolo tato mandatarāya sattakkhattuparamo.
      Paṭisandhivasena sakiṁ āgacchatīti sakadāgāmī. Sakidevāti
  ekavāraṁyeva. Imaṁ lokaṁ āgantvāti iminā pañcasu sakadāgāmīsu
  cattāro vajjetvā ekova gahito. Ekacco hi idha sakadāgāmiphalaṁ
  patvā idheva parinibbāti ekacco idha patvā devaloke
  parinibbāti ekacco devaloke patvā tattheva parinibbāti
  ekacco devaloke patvā idha uppajjitvā 1- parinibbāti. Ime
  cattāropi idha na gahitā. Yo pana idha patvā devaloke
  yāvatāyukaṁ vasitvā puna idha uppajjitvā 1- parinibbāti ayaṁ idha
  gahito.
      Paṭisandhivasena idha anāgamanato anāgāmī. Indriyavemattatāvasenāti
  saddhādīnaṁ vimuttiparipakkindriyānaṁ 2- paropariyattena. Pañcadhā
  idha vihāya niṭṭho hotīti so anāgāmī antarāparinibbāyiādibhāvena
  pañcappakārena imaṁ lokaṁ pajahitvā parinibbāyanako hoti.
  Āyuvemajjhassa antarāyeva kilesaparinibbānena parinibbāyanako
  antarāparinibbāyī. Upahaccāti vā upagantvā kālakiriyaṁ. Appayogenāti
  adhimattappayogena vinā appakasireneva tikkhindriyatāya sukheneva.
  Sappayogenāti ettha vuttavipariyāyena attho veditabbo.
  Uddhaṁvāhibhāvena uddhamassa taṇhāsotaṁ vaṭṭasotaṁ vāti uddhaṁsoto.

  *  *  *  *  *  *
  Footnote: 1. Ma. idhūpapajjitvā. 2. Ma. vimuttiparipācakaindriyānaṁ.
-------------------------------------------------
[page 656]
  Uddhaṁ vā gantvā paṭilabhitabbato uddhamassa maggasotanti
  uddhaṁsoto. Paṭisandhivasena akaniṭṭhabhavaṁ gacchatīti akaniṭṭhagāmī.
  Yatthuppannoti 1- avihādīsu yattha yattha uppanno 2-. Imesaṁ pana
  anāgāmīnaṁ pabhedajānanatthaṁ uddhaṁsotākaniṭṭhagāmicatukkaṁ veditabbaṁ.
  Yo hi avihāto 3- paṭṭhāya cattāro devaloke sodhetvā akaniṭṭhaṁ
  gantvā parinibbāti ayaṁ uddhaṁsoto akaniṭṭhagāmī nāma. Yo
  pana heṭṭhā tayo devaloke sodhetvā sudassīdevaloke ṭhatvā
  parinibbāti ayaṁ uddhaṁsotonākaniṭṭhāgāmī nāma. Yo ito
  akaniṭṭhameva gantvā parinibbāti ayaṁ nauddhaṁsotoakaniṭṭhagāmī
  nāma. Yo pana heṭṭhā catūsu devalokesu tattha tattheva
  parinibbāti ayaṁ nauddhaṁsotonākaniṭṭhagāmī nāma. Ete pana
  avihesu uppannasamanantarā āyuvemajjhaṁ appatvā patvā ca
  parinibbāyanavasena tayo antarāparinibbāyino eko upahaccaparinibbāyī
  eko uddhaṁsototi pañca. Te asaṅkhārasasaṅkhāraparinibbāyivibhāgena
  dasa honti. Tathā atappasudassasudassīsūti cattāro dasakā
  cattālīsaṁ. Akaniṭṭhe pana uddhaṁsoto natthi. Tayo
  antarāparinibbāyino eko upahaccaparinibbāyīti cattāro. Te
  asaṅkhārasasaṅkhāraparinibbāyivibhāgena aṭṭhāti aṭṭhacattālīsaṁ anāgāmino.
      Sotāpannā pana paṭipadābhedena cattāro sattakkhattuparamā
  cattāro kolaṅkolā cattāro ekabījinoti saddhādhurena paṭipannā

  *  *  *  *  *  *
  Footnote: 1Ṃa. yatthupapannoti. 2Ṃa. upapanno. evamuparipi. 3Ṃa. avihato.
-------------------------------------------------
[page 657]
  Dvādasa tathā paññādhurenāti catuvīsati. Sakadāgāmino
  suññatavimokkhena vimuttā paṭipadāvasena cattāro tathā
  animittāppaṇihitavimokkhehīti dvādasa. Tathā arahanto. Te pana dvādasa
  paññāvimuttā dvādasa ubhatobhāgavimuttā dvādasa tevijjā
  dvādasa chaḷabhiññā dvādasa paṭisambhidappattāti samasaṭṭhī honti.
  Evamete saddhiṁ paccekasambuddhasammāsambuddhehi chacattālīsādhikasataṁ
  ariyā. Yasmā tesaṁ ariyabhāvasiddhi ariyāya paññābhāvanāya tena
  vuttaṁ āhuneyyabhāvādisiddhipi imissā lokuttarapaññābhāvanāya
  ānisaṁsoti. Lokiyavijjābhiññāhi vināpi ubhatobhāgavimuttatā hotīti
  ubhatobhāgavimutto visuṁ gahito. Yaṁ sandhāya vuttanti yaṁ
  catutthamaggapaññābhāvanaṁ sandhāya heṭṭhā saṅkhepato gāthāvaṇṇanāyaṁ
  vuttaṁ taṁ pana vuttākāraṁ nigamanavasena dassetuṁ maggakkhaṇetiādi
  vuttaṁ. Kāmaṁ catūsupi maggakkhaṇesu taṁ jaṭaṁ vijaṭeti nāma
  phalakkhaṇesupi yathārahaṁ vijaṭitajaṭo aggaphalakkhaṇeyeva pana sabbaso
  vijaṭitajaṭo tato paraṁ vijaṭetabbāya jaṭāya abhāvato. Tenettha
  heṭṭhā heṭṭhimamaggapaññābhāvanānisaṁsassa vuttattāva
  catutthamaggapaññābhāvanāvasena attho vutto. Ratinti abhiratiṁ abhirucinti
  attho. Tatthāti ariyāya paññābhāvanāya.
      [372] Imissā gāthāyāti imissaṁ gāthāyaṁ. Gāthā
  hi attano atthabhūtassa visuddhimaggassa ādhārabhāvena vuttā.
-------------------------------------------------
[page 658]
  Sāmivacanaṁ vā etaṁ atthassa [1]- taṁsambandhibhāvato.
      [373] Imissādāni gāthāyātiādīnaṁ gāthānaṁ attho heṭṭhā
  vuttoeva. Svāyaṁ visuddhimaggaṁ bhāsissanti evaṁ paṭiññāto
  visuddhimaggo ettāvatā bhāsito hotīti sambandho.
      Tatthātiādīsu ayaṁ padasambandhena saddhiṁ saṅkhepattho tesaṁ sīle
  patiṭṭhāyāti gāthāyaṁ vuttānaṁ sīlādippabhedānaṁ atthānaṁ pañcannampi
  mahānikāyānaṁ aṭṭhakathānaye aṭṭhakathātantiyaṁ tattha tattha vutto yo
  vinicchayo yebhuyyena taṁ sabbaṁ samāharitvā samānetvā
  nikāyantarassa nikāyagatavādadosasaṅkarehi mutto so nicchayo yasmā
  pakāsito tasmā visuddhikāmehi yogīhi tattha 2- visuddhimagge ādaro
  karaṇīyoyevāti.
  Ettāvatāva 3-
      suvisuddhisamācāro 4- visuddhinayamaṇḍitaṁ
      visuddhimaggaṁ lokassa yadaccantavisuddhiyā.
      Abhāsi karuṇāvega- samussāhitamānaso
      mahesi vipuloḷāra- 5- visuddhimatipāṭavo
      tassa atthaṁ pakāsetuṁ kathāmaggaṁ purātanaṁ
      nissāya yā samāraddhā atthasaṁvaṇṇanā mayā
      āyācito siddhagāma- pariveṇanivāsinā
      therena dāṭhanāgena suddhācārena dhīmatā

  *  *  *  *  *  *
  Footnote: 1Ṃa. paññābhāvanānisaṁsaniddesavaṇṇanā niṭṭhitā. iti tevīsatimaparicchedavaṇṇanā.
  2Ṃa. etasmiṁ. 3Ṃa. ettāvatā ca. 4Ṃa. suvisuddhasamācāro. 5Ṃa. vipulodāta-.
-------------------------------------------------
[page 659]
      Sā esā paramatthānaṁ tattha tattha yathārahaṁ
      nidhānato paramattha- mañjusā nāma nāmato
      sampattā pariniṭṭhānaṁ anākulavinicchayā
      aṭṭhāsītippamāṇāya pāliyā bhāṇavārato
      iti taṁ saṅkharontena yantaṁ adhigataṁ mayā
      puññaṁ tassānubhāvena lokanāthassa sāsane
      ogāhetvā visuddhāya sīlādipaṭipattiyā
      sabbepi dehino hontu vimuttirasabhāgino
      ciraṁ tiṭṭhatu lokasmiṁ sammāsambuddhasāsanaṁ
      tasmiṁ sagāravā niccaṁ hontu sabbepi pāṇino
      sammā vassatu kālena devo rājā mahīpati
      saddhammanirato lokaṁ dhammeneva pasāsatūti.
  Badaratitthavihāravāsinā ācariyadhammapālena katā
                paramatthamañjusā nāma visuddhimaggaṭīkā
                         parisamattā
                          [1]-
                      -------------
      Dukkhappattā ca niddukkhā bhayappattā ca nibbhayā
      sokappattā ca nissokā khemaṁ pappontu pāṇino.
                      -------------

  *  *  *  *  *  *
  Footnote: 1. visuddhimaggamahāṭīkā samattā.
-------------------------------------------------
