[page 001]
                   Manorathapūraṇī nāma aṅguttaranikāyaṭṭhakathā
                          pañcakādinipātavaṇṇanā
                        ------------------
                 namo tassa bhagavato arahato sammāsambudadhassa.
                           Pañcakanipātavaṇṇanā
                           1. Paṭhamapaṇṇāsaka
                   1. Sekhabalavagga 1. Saṅkhittasuttavaṇṇanā
       [1] Pañcakanipātassa paṭhame sattannaṁ sekhānaṁ balānīti sekhabalāni. Saddhābalādīsu
  assaddhiyena 1- na kampatīti saddhābalaṁ. Ahirikena 2- na kampatīti hiribalaṁ.
  Anottappena 3- na kampatīti ottappabalaṁ. Kosajjena 4- na kampatīti viriyabalaṁ.
  Avijjāya na kampatīti paññābalaṁ. Tasmāti yasmā imāni sattannaṁ sekhānaṁ balāni,
  tasmā.
                          2. Vitthatasuttavaṇṇanā
        [2] Dutiye kāyaduccaritenātiādīsu upayogatthe karaṇavacanaṁ, hiriyitabbāni
  kāyaduccaritādīni hiriyati jigucchatīti attho. Ottappaniddese hetvatthe
  karaṇavacanaṁ, kāyaduccaritādīhi ottappassa hetubhūtehi ottappati bhāyatīti attho.
         Āraddhaviriyoti paggahitaviriyo anosakkitamānaso. Pahānāyāti pahānatthāya.
  Upasampadāyāti paṭilābhatthāya. Thāmavāti viriyathāmena samannāgato. Daḷhaparakkamoti
  thiraparakkamo. Anikkhittadhuro kusalesu dhammesūti kusalesu anoropitadhuro
  anosakkitaviriyo.

  *  *  *  *  *  *
  Footnote: 1 chaṂa. assaddhiye 2 chaṂa. ahirike 3 chaṂa. anottappe 4 chaṂa. kosajje
-------------------------------------------------
[page 002]
      Udayatthagāminiyāti pañcannaṁ khandhānaṁ udayavayagāminiyā udayañca vayañca
  paṭivijjhituṁ samatthāya. Paññāya samannāgatoti vipassanāpaññāya ceva maggapaññāya
  ca samaṅgībhūto. Ariyāyāti vikkhambhanavasena ca samucchedavasena ca kilesehi
  ārakā ṭhitāya parisuddhāya. Nibbedhikāyāti sā ca vinivijjhanato 1- nibbedhikāti
  vuccati, tāya samannāgatoti attho. Tattha maggapaññā samucchedavasena anibbiddha-
  pubbāppadālitapubbalobhakkhandhadosakkhandhamohakkhandhe nibbijjhati padāletīti
  nibbedhikā, vipassanāpaññā tadaṅgavasena nibbedhikā, maggapaññāya paṭilābha-
  saṁvattanato tibbipassanā 2- nibbedhikāti vattuṁ vaṭṭati. Sammādukkhakkhayagāminiyāti
  idhāpi maggapaññā sammā hetunā nayena vaṭṭadukkhañca kilesadukkhañca khepayamānā
  gacchatīti sammādukkhakkhayagāminī nāma, vipassanāpaññā tadaṅgavasena vaṭṭadukkhañca
  kilesadukkhañca khepayamānā gacchatīti dukkhakkhayagāminī. Dukkhakkhayagāminiyā vā
  maggapaññāya paṭilābhāya saṁvattanatopesā dukkhakkhayagāminīti veditabbā. Iti imasmiṁ
  sutte pañca balāni missakāneva kathitāni, tathā pañcame.
                         6. Samāpattisuttavaṇṇanā
     [6] Chaṭṭhe akusalassa samāpattīti akusaladhammassa samāpajjanā, tena saddhiṁ 3-
  samaṅgībhāvoti attho. Pariyuddhāya 4- tiṭṭhatīti pariyonaddhitvā 5- tiṭṭhati.
                          7. Kāmasuttavaṇṇanā
     [7] Sattame kāmesu laḷitāti 6- vatthukāmakilesakāmesu laḷitā abhiratā.
  Asitabyābhaṅginti tiṇalāyanāsitañceva tiṇavahanakājañca. Kulaputtoti ācārakula-
  putto. Ohāyāti pahāya. Al vacanāyāti yuttaṁ vacanāya. Labbhāti sulabhā

  *  *  *  *  *  *
  Footnote: 1 Sī. sāyeva nibbijjhanato, chaṂa. atinivijjhanato 2 ka. vāpi vipassanā
  3 ka. samāpajjanabhāvena saddhiṁ 4 chaṂa. pariyuṭṭhāya
  5 chaṂa. pariyonandhitvā 6 Sī. salāḷitāti
-------------------------------------------------
[page 003]
  Sakkā labhituṁ. Hīnā kāmāti pañcannaṁ nīcakulānaṁ kāmā. Majjhimā kāmāti
  majjhimasattānaṁ kāmā. Paṇītā kāmāti rājarājamahāmattānaṁ kāmā. Kāmātveva
  saṅkhaṁ 1- gacchantīti kāmanavasena kāmetabbavasena ca kāmāicceva saṅkhaṁ gacchanti.
  Vuḍḍho hotīti mahallako hoti. Alaṁpaññoti yuttapañño. Attaguttoti attanāva
  gutto rakkhito, attānaṁ vā gopetuṁ rakkhituṁ samattho. Nālaṁ pamādāyāti na yutto
  pamajjituṁ. Saddhāya akataṁ hotīti yaṁ saddhāya kusalesu dhammesu kātuṁ yuttaṁ,
  taṁ na kataṁ hoti. Sesapadesupi eseva nayo. Anapekkho panāhaṁ bhikkhave tasmiṁ
  bhikkhusmiṁ homīti evaṁ saddhādīhi kātabbaṁ katvāva sotāpattiphale patiṭṭhite tasmiṁ
  puggale anapekkho homīti dasseti. Imasmiṁ sutte sotāpattimaggo kathito.
                          8. Vacanasuttavaṇṇanā
     [8] Aṭṭhame saddhammeti sāsanasaddhamme. Assaddhoti okappanasaddhāya ca
  paccakkhasaddhāya 2- cāti dvīhipi saddhāhi virahito. Cavati na patiṭṭhātīti imasmiṁ
  sāsane guṇehi cavati, patiṭṭhātuṁ na sakkoti. Iti imasmiṁ sutte appatiṭṭhānañca
  patiṭṭhānañca kathitaṁ.
                        9. Paṭhamāgāravasuttavaṇṇanā
     [9] Navame nāssa gāravoti agāravo. Nāssa patissoti 3- appatisso,
  ajeṭṭhako anīcavutti. Sesamettha purimasadisameva.
                       10. Dutiyāgāravasuttavaṇṇanā
     [10] Dasame abhabboti abhabbataṁ patto. 4- Vuḍḍhinti vaḍḍhiṁ. Viruḷhinti
  viruḷhatāya niccalabhāvaṁ. Vepullanti mahantabhāvaṁ. Sesaṁ sabbattha uttānamevāti.
                          Sekhabalavaggo paṭhamo.

  *  *  *  *  *  *
  Footnote: 1 ka. saṁkhayaṁ. evamuparipi 2 chaṂa. pakkhandanasaddhāya
  3 ka. paṭissayoti 4 chaṂa. abhājanaṁ
-------------------------------------------------
[page 004]
                             2. Balavagga
                         1. Ananussutasuttavaṇṇanā
     [11] Dutiyassa paṭhame pubbāhaṁ bhikkhave ananussutesu dhammesūti ahaṁ
  bhikkhave pubbe ananussutesu dhammesu catusaccadhammesu. Abhiññāvosānapāramippatto
  paṭijānāmīti catūsu saccesu catūhi maggehi soḷasavidhassa kiccassa karaṇena
  abhijānitvā vosānapāramiṁ sabbesaṁ kiccānaṁ niṭṭhitattā katakiccabhāvaṁ pāraṁ
  patto paṭijānāmīti mahābodhipallaṅke attano āgamanīyaguṇaṁ dasseti. Tathāgatassāti
  aṭṭhahi kāraṇehi tathāgatassa. Tathāgatabalānīti yathā tehi gantabbaṁ, tatheva gatāni
  pavattāni ñāṇabalāni. Āsabhaṇṭhānanti seṭṭhaṭṭhānaṁ. Sīhanādanti abhītanādaṁ.
  Brahmacakkanti seṭṭhacakkaṁ. Pavattetīti katheti. 1-
                           2. Kūṭasuttavaṇṇanā
     [12] Dutiye sekhabalānīti sekhānaṁ ñāṇabalāni. Agganti uttamaṁ. Sesabalāni
  gopānasiyo kūṭaṁ viya saṅgaṇhātīti saṅgāhikaṁ. Tāneva balāni saṁhatāni karotīti
  saṅghātaniyaṁ.
                         3. Saṅkhittasuttavaṇṇanā
     [13] Tatiye tattha muṭṭhasaccena 2- na kampatīti satibalaṁ. Uddhaccena 3- na
  kampatīti samādhibalaṁ.
                          4. Vitthatasuttavaṇṇanā
     [14] Catutthe satinepakkenāti ettha nepakkaṁ vuccati paññā, sā satiyā
  upakārabhāvena gahitā.

  *  *  *  *  *  *
  Footnote: 1 Sī.,Ma. pavattetīti pavatteti katheti 2 chaṂa. muṭṭhassacce 3 chaṂa. uddhacce
-------------------------------------------------
[page 005]
                         5. Daṭṭhabbasuttavaṇṇanā
     [15] Pañcame avisayasmiṁyeva lokiyalokuttaradhamme kathetuṁ kattha ca bhikkhave
  saddhābalaṁ daṭṭhabbantiādimāha. Yathā hi cattāro seṭṭhiputtā, rājāti rāja-
  pañcamesu sahāyesu "nakkhattaṁ kīḷissāmā"ti vīthiṁ otiṇṇesu ekassa seṭṭhiputtassa
  gehaṁ gatakāle itare cattāro tuṇhī nisīdanti, gehasāmikova "imesaṁ khādanīyaṁ
  bhojanīyaṁ detha, gandhamālālaṅkārādīni dethā"ti gehe vicāreti. Dutiyassa tatiyassa
  catutthassa gehaṁ gatakāle itare cattāro tuṇhī nisīdanti, gehasāmikova "imesaṁ
  khādanīyaṁ bhojanīyaṁ detha, gandhamālālaṅkārādīni dethā"ti gehe vicāreti. Atha
  sabbapacchā rañño gehaṁ gatakāle kiñcāpi rājā sabbattha issaro, imasmiṁ
  pana kāle attano geheyeva "imesaṁ khādanīyaṁ bhojanīyaṁ detha, gandhamālālaṅkārādīni
  dethā"ti vicāreti, evameva saddhāpañcamesu balesu tesu sahāyesu ekato vīthiṁ
  otarantesu viya ekārammaṇe uppajjamānesupi yathā paṭhamassa gehe itare cattāro
  tuṇhī nisīdanti, gehasāmikova vicāreti, evaṁ sotāpattiyaṅgāni patvā adhimokkha-
  lakkhaṇaṁ saddhābalameva jeṭṭhakaṁ hoti pubbaṅgamaṁ, sesāni tadanvayāni honti. Yathā
  dutiyassa gehe itare cattāro tuṇhī nisīdanti, gehasāmikova vicāreti. Evaṁ
  sammappadhānāni patvā paggahalakkhaṇaṁ viriyabalameva jeṭṭhakaṁ hoti pubbaṅgamaṁ. Sesāni
  tadanvayāni honti. Yathā tatiyassa gehe itare cattāro tuṇhī nisīdanti,
  gehasāmikova vicāreti, evaṁ satipaṭṭhānāni patvā upaṭṭhānalakkhaṇaṁ satibalameva jeṭṭhakaṁ
  hoti pubbaṅgamaṁ, sesāni tadanvayāni honti. Yathā catutthassa gehe itare cattāro
  tuṇhī nisīdanti, gehasāmikova vicāreti, evaṁ jhānavimokkhe patvā avikkhepalakkhaṇaṁ
  samādhibalameva jeṭṭhakaṁ hoti pubbaṅgamaṁ, sesāni tadanvayāni honti. Sabbapacchā
  rañño gehaṁ gatakāle pana yathā itare cattāro tuṇhī nisīdanti, rājāva gehe
  vicāreti, evameva ariyasaccāni patvā pajānanalakkhaṇaṁ paññābalameva jeṭṭhakaṁ hoti
  pubbaṅgamaṁ, sesāni tadanvayāni hontīti evamidha pañca balāni missakāni kathitāni.
-------------------------------------------------
[page 006]
  Chaṭṭhaṁ uttānatthameva. Evaṁ purimavagge ca idha ca aṭṭhasu suttesu sekhabalāneva
  kathitāni. Karaṇḍakolavāsī mahādattatthero panāha "heṭṭhā catūsu suttesu sekhabalāni
  kathitāni, upari catūsu asekhabalānī"ti.
                         7. Paṭhamahitasuttavaṇṇanā
     [17] Sattame sīlādayo missakāva kathitā. Vimuttīti arahattaphalavimuttiyeva.
  Vimuttiñāṇadassanaṁ paccavekkhaṇañāṇaṁ, taṁ lokiyameva.
                       8-10. Dutiyahitasuttādivaṇṇanā
     [18-20] Aṭṭhame dussīlo bahussuto kathito, navame appassuto dussīlo,
  dasame bahussutakhīṇāsavoti.
                           Balavaggo dutiyo.
                          ---------------
                           3. Pañcaṅgikavagga
                        1. Paṭhamāgāravasuttavaṇṇanā
     [21] Tatiyassa paṭhame asabhāgavuttikoti asabhāgāya visabhāgāya 1- jīvitavuttiyā
  samannāgato. Ābhisamācārikaṁ dhammanti uttamasamācārabhūtaṁ vattavasena paññattasīlaṁ.
  Sekhaṁ dhammanti sekhapaṇṇattisīlaṁ. Sīlānīti cattāri mahāsīlāni. Sammādiṭṭhinti
  vipassanāsammādiṭṭhiṁ. Sammāsamādhinti maggasamādhiñceva phalasamādhiñca. Imasmiṁ sutte
  sīlādīni missakāni kathitāni.
                        2. Dutiyāgāravasuttavaṇṇanā
     [22] Dutiye sīlakkhandhanti sīlarāsiṁ. Sesadvayepi eseva nayo. Ime pana
  tayopi khandhā missakāva kathitāti.

  *  *  *  *  *  *
  Footnote: 1 chaṂa. visadisāya
-------------------------------------------------
[page 007]
                        3. Upakkilesasuttavaṇṇanā
     [23] Tatiye na ca pabhassaranti na ca pabhāvantaṁ. Pabhaṅgu cāti pabhijjana-
  sabhāvaṁ. Ayoti kāḷalohaṁ. Lohanti ṭhapetvā idha vuttāni cattāri avasesalohaṁ.
  Sajjhunti 1- rajataṁ. Cittassāti catubhūmikakusalacittassa. Tebhūmikassa tāva
  upakkilesā honti, 2- lokuttarassa kathaṁ hontīti? uppajjituṁ adānena. 3-
  Yadaggena hi uppajjituṁ na denti, tadaggeneva te lokiyassapi lokuttarassapi
  upakkilesā nāma honti. Pabhaṅgu cāti ārammaṇe cuṇṇavicuṇṇabhāvūpagamanena
  bhijjanasabhāvaṁ. Sammā samādhiyati āsavānaṁ khayāyāti āsavānaṁ khayasaṅkhātārahattassa atthāya
  hetunā kāraṇena samādhiyati. Ettāvatā cittaṁ visodhetvā arahatte patiṭṭhitaṁ khīṇāsavaṁ
  dasseti. Idānissa abhiññāpaṭivedhaṁ dassento yassa yassa cātiādimāha. Taṁ
  uttānatthamevāti.
                          4. Dussīlasuttavaṇṇanā
     [24] Catutthe hatūpanisoti chinnūpanissayo 4- hatakāraṇo. Yathābhūtañāṇa-
  dassananti nāmarūpaparicchedañāṇaṁ ādiṁ katvā taruṇavipassanā. Nibbidāvirāgoti
  nibbidā ca virāgo ca. Tattha nibbidā balavavipassanā. Virāgo maggo. Vimuttiñāṇa-
  dassananti phalavimutti ca paccavekkhaṇañāṇañca.
                         5. Anuggahitasuttavaṇṇanā
     [25] Pañcame sammādiṭṭhīti vipassanāsammādiṭṭhi. Cetovimuttiphalātiādīsu
  cetovimuttīti maggaphalasamādhi. Paññāvimuttīti phalañāṇaṁ. Sīlānuggahitāti sīlena
  anuggahitā anurakkhitā. Sutānuggahitāti bāhusaccena anuggahitā. Sākacchānug-
  gahitāti dhammasākacchāya anuggahitā. Samathānuggahitāti cittekaggatāya anuggahitā.

  *  *  *  *  *  *
  Footnote: 1 chaṂa. sajjhanti 2 chaṂa. hontu
  3 chaṂa. appadānena 4 chaṂa. hataupanissayo
-------------------------------------------------
[page 008]
      Imassa panatthassa āvibhāvanatthaṁ madhurambabījaṁ ropetvā samantā mariyādaṁ
  bandhitvā kālānukālaṁ udakaṁ āsiñcitvā kālānukālaṁ mūlāni sodhetvā kālānukālaṁ
  patitapāṇake hāretvā 1- kālānukālaṁ makkaṭakajālaṁ luñacitvā ambaṁ paṭijagganto
  puriso dassetabbo. Tassa hi purimassa madhurambabījaropanaṁ viya vipassanāsammādiṭṭhi
  daṭṭhabbā, mariyādabandhanaṁ viya sīlena anuggaṇhaṇaṁ, udakāsecanaṁ viya sutena
  anuggaṇhaṇaṁ, mūlaparisodhanaṁ sākacchāya anuggaṇhaṇaṁ, pāṇakaharaṇaṁ viya jhānavipassanānaṁ
  pāripanthikasodhanavasena samathānuggaṇhaṇaṁ, makkaṭakajālaluñcanaṁ viya balavavipassanānuggaṇhaṇaṁ,
  evaṁ anuggahitassa rukkhassa khippameva vaḍḍhitvā phalappadānaṁ viya imehi sīlādīhi
  anuggahitāya mūlāya sammādiṭṭhiyā khippameva maggavasena vaḍḍhitvā
  cetovimuttiphalapaññāvimuttiphalappadānaṁ veditabbaṁ.
                        6. Vimuttāyatanasuttavaṇṇanā
     [26] Chaṭṭhe vimuttāyatanānīti vimuccanakāraṇāni. Yatthāti yesu vimuttāyatanesu.
  Satthā dhammaṁ desetīti catusaccadhammaṁ deseti. Atthapaṭisaṁvedinoti pāliatthaṁ
  jānantassa. Dhammapaṭisaṁvedinoti pāliṁ jānantassa. Pāmujjanti taruṇapīti. Pītīti
  tuṭṭhākārabhūtā balavapīti. Kāyoti nāmakāyo. Passambhatīti paṭippassambhati. Sukhaṁ
  vedetīti sukhaṁ paṭilabhati. Cittaṁ samādhiyatīti arahattaphalasamādhinā samādhiyati. Ayaṁ hi taṁ
  dhammaṁ suṇanto āgatāgataṭṭhāne jhānavipassanāmaggaphalāni jānāti, tassa evaṁ
  jānato pīti uppajjati. So tassā pītiyā antarā osakkituṁ na dento upacāra-
  kammaṭṭhāniko hutvā vipassanaṁ vaḍḍhetvā arahattaṁ pāpuṇāti. Taṁ sandhāya vuttaṁ
  "cittaṁ samādhiyatī"ti. Sesesupi eseva nayo. Ayaṁ pana viseso:- samādhinimittanti
  aṭṭhatiṁsāya ārammaṇesu aññataro samādhiyeva samādhinimittaṁ. Suggahitaṁ hotītiādīsupi
  ācariyasantike kammaṭṭhānaṁ uggaṇhantena suṭṭhu gahitaṁ hoti suṭṭhu manasikataṁ suṭṭhu

  *  *  *  *  *  *
  Footnote: 1 Sī. haritvā
-------------------------------------------------
[page 009]
  Upadhāritaṁ. Suppaṭividdhaṁ paññāyāti paññāya suṭṭhu paccakkhaṁ kataṁ. Tasmiṁ dhammeti
  tasmiṁ kammaṭṭhānapālidhamme. Iti imasmiṁ sutte pañcapi vimuttāyatanāni arahattaṁ
  pāpetvā kathitānīti.
                          7. Samādhisuttavaṇṇanā
     [27] Sattame appamāṇanti pamāṇakaradhammarahitaṁ lokuttaraṁ. Nipakā
  patissatāti nepakkena ca satiyā ca samannāgatā hutvā. Pañca ñāṇānīti pañca
  paccavekkhaṇañāṇāni. Paccattaññeva uppajjantīti attaniyeva uppajjanti. Ayaṁ
  samādhi paccuppannasukho cevātiādīsu arahattaphalasamādhi adhippeto. Maggasamādhitipi
  vadantiyeva. So hi appitappitakkhaṇe sukhattā paccuppannasukho, purimo purimo
  pacchimassa pacchimassa samādhisukhassa paccayattā āyatiṁ sukhavipāko, kilesehi ārakattā
  ariyo, kāmāmisavaṭṭāmisalokāmisānaṁ abhāvā nirāmiso. Buddhādīhi mahāpurisehi
  sevitattā akāpurisasevito. Aṅgasantatāya ārammaṇasantatāya sabbakilesadaratha-
  santatāya ca santo, atappanīyaṭṭhena paṇīto, kilesapaṭippassaddhiyā laddhattā
  kilesapaṭippassaddhibhāvaṁ vā laddhattā paṭippassaddhaladdho. Paṭippassaddhaṁ
  paṭippassaddhīti hi idaṁ atthato ekaṁ. Paṭippassaddhakilesena vā arahatā laddhattāpi
  paṭippassaddhaladdho, ekodibhāvena adhigatattā ekodibhāvameva vā adhigatattā
  ekodibhāvādhigato. 1- Appaguṇasāsavasamādhi viya sasaṅkhārena sappayogena cittena
  paccanīkadhamme niggayha kilese vāretvā anadhigatattā na sasaṅkhāraniggayha-
  vārippatto. Taṁ samādhiṁ samāpajjanto tato ca vuṭṭhahanto sativepullappattattā satova
  samāpajjati, satova vuṭṭhahati. Yathāparicchinnakālavasena vā sato samāpajjati, sato vuṭṭhahati.
  Tasmā yadettha "ayaṁ samādhi paccuppannasukho ceva āyatiñca sukhavipāko"ti 2- evaṁ
  paccavekkhamānassa paccattaṁyeva idaṁ paccayapaccavekkhaṇañāṇaṁ 3- uppajjati, taṁ ekaṁ
  ñāṇaṁ. Eseva nayo sesesu. Evaṁ imāni pañca ñāṇāni paccattaṁyeva uppajjantīti.

  *  *  *  *  *  *
  Footnote: 1 chaṂa....vāritagato 2 chaṂa. sukhavipāko cāti 3 chaṂa. aparappaccayañāṇaṁ
-------------------------------------------------
[page 010]
                         8. Pañcaṅgikasuttavaṇṇanā
     [28] Aṭṭhame ariyassāti vikkhambhanavasena pahīnakilesehi ārakā ṭhitassa.
  Bhāvanaṁ desessāmīti brūhanaṁ vaḍḍhanaṁ pakāsayissāmi. Imameva kāyanti imaṁ karajakāyaṁ.
  Abhisandetīti temeti senheti, sabbattha pavattapītisukhaṁ karoti. Parisandetīti
  samantato sandeti. Paripūretīti vāyunā bhastaṁ viya pūreti. Parippharatīti samantato
  phusati. Sabbāvato kāyassāti tassa bhikkhuno sabbakoṭṭhāsavato kāyassa kiñci
  upādinnakasantatipatiṭṭhāne chavimaṁsalohitānugataṁ aṇumattampi ṭhānaṁ paṭhamajjhānasukhena
  aphuṭṭhaṁ nāma na hoti.
      Dakkhoti cheko paṭibalo nhānīyacuṇṇāni kātuñceva yojetuñca sandetuñca.
  Kaṁsathāleti yena kenaci lohena katabhājane. Mattikābhājanaṁ pana thiraṁ na hoti. Sandentassa
  1- bhijjati. Tasmā taṁ na dasseti. Paripphosakaṁ paripphosakanti siñcitvā
  siñcitvā. Sanneyyāti vāmahatthena kaṁsathālaṁ gahetvā dakkhiṇahatthena pamāṇayuttaṁ
  udakaṁ siñcitvā siñcitvā parimaddento piṇḍaṁ kareyya. Sinehānugatāti
  udakasinehena anugatā. Sinehaparetāti udakasinehena pariggahitā. 2- Santarabāhirāti
  saddhiṁ antopadesena ceva bahippadesena ca, sabbatthakameva udakasinehena phuṭṭhāti attho.
  Na ca paggharatīti 3- na bindu bindu udakaṁ paggharati, sakkā hoti hatthenapi
  dvīhipi aṅgulīhi gahetuṁ ovaṭṭikāyapi kātunti attho.
        Dutiyajjhānasukhaupamāyaṁ ubbhitodakoti ubbhinnaudako, na heṭṭhā
  ubbhijjitvā uggacchanaudako, antoyeva pana uppajjanaudakoti attho. Āyamukhanti
  āgamanamaggo. Devoti megho. Kālena kālanti kāle kāle, anvaḍḍhamāsaṁ vā anudasāhaṁ
  vāti attho. Dhāranti vuṭṭhiṁ. Nānuppaveccheyyāti na paveseyya, na vasseyyāti
  attho. Sītā vāridhārā ubbhijjitvāti sītā vāridhārā taṁ rahadaṁ pūrayamānā

  *  *  *  *  *  *
  Footnote: 1 chaṂa. sannentassa 2 ka. parigatā 3 chaṂa. na ca pagghariṇīti
-------------------------------------------------
[page 011]
     Ubbhijjitvā. Heṭṭhā uggacchanaudakaṁ hi uggantvā bhijjantaṁ udakaṁ
  khobheti, catūhi disāhi pavisanaudakaṁ purāṇapaṇṇatiṇakaṭṭhadaṇḍakādīhi udakaṁ khobheti.
  Vuṭṭhiudakaṁ dhārānipātapubbuḷakehi udakaṁva khobheti, sannisinnameva pana hutvā
  iddhinimmitamiva uppajjamānaṁ udakaṁ imaṁ padesaṁ pharati, imaṁ na pharatīti natthi. Tena
  aphuṭṭhokāso nāma na hoti. Tattha rahado viya karajakāyo, udakaṁ viya dutiyajjhānasukhaṁ, sesaṁ
  purimanayeneva veditabbaṁ.
     Tatiyajjhānasukhaupamāyaṁ uppalāni ettha santīti uppalinī. Sesapadadvayepi eseva
  nayo. Ettha ca setarattanīlesu yaṅkiñci uppalameva, ūnakasatapattaṁ puṇḍarīkaṁ, satapattaṁ
  padumaṁ. Pattaniyamaṁ vā vināpi setaṁ padumaṁ, rattaṁ puṇḍarīkanti ayamettha vinicchayo.
  Udakānuggatānīti udakato na uggatāni. Antonimuggaposīnīti udakatalassa anto
  nimuggāniyeva hutvā posanti 1- vaḍḍhantīti attho. Sesaṁ purimanayeneva veditabbaṁ.
     Catutthajjhānasukhaupamāyaṁ parisuddhena cetasā pariyodātenāti ettha
  nirūpakkilesaṭṭhena parisuddhaṁ, pabhassaraṭṭhena pariyodātaṁ veditabbaṁ. Odātena
  vatthenāti idaṁ utupharaṇatthaṁ vuttaṁ. Kiliṭṭhavatthena hi utupharaṇaṁ na hoti, taṁkhaṇaṁ
  dhotaparisuddhena utupharaṇaṁ balavaṁ hoti. Imissā hi upamāya vatthaṁ viya karajakāyo,
  utupharaṇaṁ viya catutthajjhānasukhaṁ. Tasmā yathā sunhātassa purisassa parisuddhaṁ vatthaṁ
  sasīsaṁ pārupitvā nisinnassa sarīrato utu sabbameva vatthaṁ pharati, na koci vatthassa
  apphaṭṭhokāso hoti, evaṁ catutthajjhānasukhena bhikkhuno karajakāyassa na koci okāso
  apphuṭṭho hotīti evamettha attho daṭṭhabbo. Catutthajjhānacittameva vā vatthaṁ viya,
  taṁsamuṭṭhānarūpaṁ utupharaṇaṁ viya. Yathā hi katthaci katthaci odātavatthe kāyaṁ aphusantepi
  taṁsamuṭṭhānena utunā sabbatthakameva kāyo phuṭṭho hoti, evaṁ catutthajjhānasamuṭṭhāpitena
  sukhumarūpena 2- sabbatthakameva bhikkhuno kāyo phuṭṭho hotīti evamettha attho
  daṭṭhabbo.

  *  *  *  *  *  *
  Footnote: 1 Sī. pusanti 2 Ma. sukhumasukhena
-------------------------------------------------
[page 012]
     Paccavekkhaṇanimittanti paccavekkhaṇañāṇameva. Suggahitaṁ hotīti yathā tena
  jhānavipassanāmaggā suṭṭhu gahitā honti. Evaṁ paccavekkhaṇanimittaṁ aparāparena
  paccavekkhaṇanimitteneva suṭṭhu gahitaṁ hoti. Añño vā aññanti añño eko
  aññaṁ ekaṁ, attanoyeva hi attā na pākaṭo hoti. Ṭhito vā nisinnanti
  ṭhitakassāpi nisinno pākaṭo hoti, tenevaṁ vuttaṁ. Sesesupi eseva nayo.
  Udakamaṇikoti samekhalā udakacāṭi. Samatittikoti samabharito. Kākapeyyāti mukhavaṭṭiyaṁ
  nisīditvā kākena gīvaṁ anāmetvāva pātabbo.
     Subhūmiyanti samabhūmiyaṁ. "subhūme Sukkhette vihatakhāṇuke bījāni patiṭṭhāpeyyā"ti
  1- ettha pana maṇḍabhūmi subhūmīti āgatā. Cātummahāpatheti dvinnaṁ mahāmaggānaṁ
  vinivijjhitvā gataṭṭhāne. Ājaññarathoti vinītāssaratho. Odhastapatodoti yathā rathaṁ
  abhiruhitvā ṭhitena sakkā hoti gaṇhituṁ, evaṁ ālambanaṁ nissāya tiriyato ṭhapitapatodo.
  Yoggācariyoti assācariyo. Sveva assadamme sāretīti assadammasārathi. Yenicchakanti
  yena yena maggena icchati. Yadicchakanti yaṁ yaṁ gatiṁ icchati. Sāreyyāti ujukaṁ
  purato peseyya. Paccāsāreyyāti paṭinivatteyya.
     Evaṁ heṭṭhā pañcahi aṅgehi samāpattiparikammaṁ kathetvā imāhi tīhi
  upamāhi paguṇasamāpattiyā ānisaṁsaṁ dassetvā idāni khīṇāsavassa abhiññāpaṭipāṭiṁ
  dassetuṁ so sace ākaṅkhatītiādimāha. Taṁ uttānatthamevāti.
                          9. Caṅkamasuttavaṇṇanā
     [29] Navame addhānakkhamo hotīti dūraṁ addhānaṁ maggaṁ gacchanto khamati,
  adhivāsetuṁ sakkoti. Padhānakkhamoti viriyakkhamo. 2- Caṅkamādhigato samādhīti caṅkamaṁ
  adhiṭṭhahantena adhigato aṭṭhannaṁ samāpattīnaṁ aññatarasamādhi. Ciraṭṭhitiko hotīti
  ciraṁ tiṭṭhati. Ṭhitakena gahitanimittañhi nisinnassa nassati, nisinnena gahitanimittaṁ

  *  *  *  *  *  *
  Footnote: 1 dīṂa. 10/438/299 yaññakathā 2 Sī. padhānavīriyakkhamo
-------------------------------------------------
[page 013]
  Nipannassa. Caṅkamaṁ adhiṭṭhahantena calitārammaṇe. Gahitanimittaṁ pana ṭhitassapi
  nisinnassapi nipannassapi na nassatīti.
                         10. Nāgitasuttavaṇṇanā
     [30] Dasame uddhaṁ uggatattā ucco, rāsibhāvena ca mahā saddo etesanti
  uccāsaddamahāsaddā. Tesu hi uggatuggatesu khattiyamahāsālabrāhmaṇamahāsālādīsu
  mahāsakkāraṁ gahetvā āgatesu "asukassa okāsaṁ detha, asukassa okāsaṁ dethā"ti
  vutte "mayaṁ paṭhamataraṁ āgatā, mayaṁ paṭhamataraṁ āgatā, natthi okāso"ti evaṁ
  aññamaññaṁ kathentānaṁ saddo ucco ceva mahā ca ahosi. Kevaṭṭā maññe
  macchavilopeti kevaṭṭā viya macchavilope. Tesañhi macchapacchiṁ gahetvā āgatānaṁ
  vikkiṇanaṭṭhāne "mayhaṁ detha, mayhaṁ dethā"ti vadato mahājanassa evarūpo saddo
  hoti. Mīḷhasukhanti asucisukhaṁ. Middhasukhanti niddāsukhaṁ. Lābhasakkārasilokasukhanti
  lābhasakkārañceva vaṇṇabhaṇanañca nissāya uppannasukhaṁ.
      Tanninnāva gamissantīti taṁ tadeva bhagavato gataṭṭhānaṁ gamissanti
  anubandhissantiyevāti vuttaṁ hoti. Tathā hi bhante bhagavato sīlapaññāṇananti
  yasmā tathāvidhaṁ tumhākaṁ sīlañca ñāṇañcāti attho. Mā ca mayā yasoti mayā
  saddhiṁ yasopi mā samāgacchatu. Piyānanti piyajanānaṁ. Eso tassa nissandoti
  esā piyabhāvassa nipphatti. Asubhanimittānuyoganti asubhakammaṭṭhānānuyogaṁ.
  Asubhanimitteti rāgaṭṭhāniye iṭṭhārammaṇe. Eso tassa nissandoti eso tassa
  asubhanimittānuyogassa nipphatti. Evamimasmiṁ sutte imesu pañcasu ṭhānesu
  vipassanāva kathitāti.
                         Pañcaṅgikavaggo tatiyo.
                           ------------
-------------------------------------------------
[page 014]
                             4. Sumanavagga
                          1. Sumanasuttavaṇṇanā
     [31] Catutthassa paṭhame sumanā rājakumārīti mahāsakkāraṁ katvā paṭṭhanaṁ
  paṭṭhapetvā evaṁladdhanāmā rājakaññā. Vipassisammāsambuddhakālasmiṁ hi nāgaresu
  "yuddhampi katvā satthāraṁ amhākaṁ gaṇhissāmā"ti senāpatiṁ nissāya buddhappamukhaṁ
  saṁghaṁ labhitvā paṭipāṭiyā puññāni kātuṁ āraddhesu sabbapaṭhamadivase 1- senāpatissa
  vāro ahosi. Tasmiṁ divase senāpati mahādānaṁ sajjetvā "ajja yathā añño
  koci ekaṁ bhikkhaṁpi 2- na deti, evaṁ rakkhathā"ti samantā purise ṭhapesi. 3- Taṁdivasaṁ
  seṭṭhibhariyā rodamānā pañcahi kumārikāsatehi saddhiṁ kīḷitvā āgataṁ dhītaraṁ āha
  "sace amma tava pitā jīveyya, ajjāhaṁ paṭhamaṁ dasabalaṁ bhojeyyan"ti. Sā taṁ
  āha "amma mā cintayi, ahaṁ tathā karissāmi, yathā buddhappamukho saṁgho amhākaṁ
  paṭhamaṁ bhikkhaṁ bhuñjissatī"ti. Tato satasahassagghanikāya suvaṇṇapātiyā nirūdakapāyāsaṁ
  pūretvā sappimadhusakkharādīhi abhisaṅkharitvā aññissā pātiyā paṭikujjitvā taṁ
  sumanamālāguḷehi parikkhipitvā mālāguḷasadisaṁ katvā bhagavato gāmaṁ pavisanavelāya
  sayameva ukkhipitvā dāsīgaṇaparivutā gharā nikkhami.
     Antarāmagge senāpatiupaṭṭhākā "amma mā ito āgamā"ti vadanti.
  Mahāpuññā nāma manāpakathā honti, na ca tesaṁ punappunaṁ bhaṇantānaṁ kathā
  paṭikkhipituṁ sakkā hoti. Sā "cūḷapitā mahāpitā mātula kissa tumhe gantuṁ
  na dethā"ti āha. Senāpatinā "aññassa kassaci khādanīyaṁ bhojanīyaṁ mā dethā"ti
  ṭhapitamha ammāti. Kiṁ pana mama hatthe khādanīyaṁ bhojanīyaṁ passathāti. Mālāguḷaṁ
  passāmāti. Kiṁ tumhākaṁ senāpati mālāpūjampi kātuṁ na detīti. Deti ammāti.
  Tenahi apethāti bhagavantaṁ upasaṅkamitvā "mālāguḷaṁ gaṇhatha bhagavā"ti āha.

  *  *  *  *  *  *
  Footnote: 1 chaṂa. sabbapaṭhamadivaso 2 Sī. ekabhikkhumpi 3 chaṂa. ṭhapeti
-------------------------------------------------
[page 015]
  Bhagavā ekaṁ senāpatissa upaṭṭhākaṁ oloketvā mālāguḷaṁ gaṇhāpesi. Sā
  bhagavantaṁ vanditvā "bhavābhavābhinibbattiyaṁ 1- me sati paritassanajīvitaṁ nāma mā
  hotu, ayaṁ sumanamālā viya nibbattanibbattaṭṭhāne piyāva homi, nāmena ca
  sumanāyevā"ti paṭṭhanamakāsi, 2- satthārā "sukhinī hohī"ti vuttā vanditvā
  padakkhiṇaṁ katvā pakkāmi.
      Bhagavāpi senāpatissa gehaṁ gantvā paññattāsane nisīdi. Senāpati yāguṁ
  gahetvā upagacchi, satthā hatthena pattaṁ pidahi. Nisinno bhante bhikkhusaṁghoti.
  Atthi no eko antarāmagge piṇḍapāto laddhoti. Mālaṁ apanetvā piṇḍapātaṁ
  addasa. Cūḷupaṭṭhāko āha "sāmi mālāti maṁ vatvā mātugāmo vañcesī"ti.
  Pāyāso bhagavantaṁ ādiṁ katvā sabbabhikkhūnaṁ pahosi. Senāpati attano deyyadhammaṁ
  adāsi. Satthā bhattakiccaṁ katvā maṅgalaṁ vatvā pakkāmi. Senāpati "kā nāma
  sā piṇḍapātaṁ adāsī"ti pucchi. Seṭṭhidhītā sāmīti. Sappaññā itthī, evarūpāya
  ghare vasantiyā na purisassa saggasampatti nāma dullabhāti taṁ ānetvā
  jeṭṭhakaṭṭhāne ṭhapesi.
      Sāpi mātugehe 3- ca senāpatigehe ca dhanaṁ gahetvā yāvatāyukaṁ tathāgatassa
  dānaṁ datvā puññāni katvā tato cutā kāmāvacaradevaloke nibbatti.
  Nibbattakkhaṇeyevassā 4- jānuppamāṇena odhinā sakaladevalokaṁ pūrayamānaṁ 5-
  sumanavassaṁ vassi. Devatā "ayaṁ attanāva attano nāmaṁ gahetvā āgatā"ti "sumanā
  devadhītā"tvevassā nāmaṁ akaṁsu. Sā ekūnanavutikappe 6- devesu ca manussesu ca
  saṁsarantī nibbattanibbattaṭṭhāne avijahitasumanavassā "sumanā sumanā"tveva nāmā
  ahosi. Imasmiṁ pana kāle kosalarañño aggamahesiyā kucchimhi paṭisandhiṁ gaṇhi.
  Tāpi pañcasatā kumārikā taṁdivasaṁyeva tasmiṁ tasmiṁ kule paṭisandhiṁ gahetvā
  ekadivaseyeva sabbā mātukucchito nikkhamiṁsu. Taṁkhaṇaññeva jānuppamāṇena odhinā

  *  *  *  *  *  *
  Footnote: 1 Sī. bhagavā bhavābhinibbattiyaṁ 2 chaṂa. patthanaṁ katvā
  3 chaṂa. sāpi pitugehe 4 chaṂa. nibbattakkhaṇeyeva
  5 chaṂa. paripūrayamānaṁ 6 chaṂa. ekanavutikappe
-------------------------------------------------
[page 016]
  Sumanavassaṁ vassi. Taṁ disvā rājā "pubbe katābhinīhārā esā bhavissatī"ti
  tuṭṭhamānaso hutvā "dhītā me attanāva attano nāmaṁ gahetvā āgatā"ti
  sumanātvevassā nāmaṁ katvā "mayhaṁ dhītā na ekikāva nibbattissatī"ti nagaraṁ
  vicināpento "pañca dārikāsatāni jātānī"ti sutvā sabbā attanāva posāpesi.
  Māse māse sampatte "ānetvā mama dhītu dassethā"ti āha. Evamesā mahāsakkāraṁ
  katvā paṭṭhanaṁ vavaṭṭhapetvā evaṁladdhanāmāti veditabbā.
      Tassā sattavassikakāle anāthapiṇḍikena vihāraṁ niṭṭhāpetvā tathāgatassa
  dūte pesite satthā bhikkhusaṁghaparivāro sāvatthiṁ agamāsi. Anāthapiṇḍiko gantvā
  rājānaṁ evamāha "mahārāja satthu idhāgamanaṁ amhākampi maṅgalaṁ tumhākampi
  maṅgalameva, sumanaṁ rājakumāriṁ pañcahi dārikāsatehi saddhiṁ puṇṇaghaṭe ca
  gandhamālādīni ca gāhāpetvā dasabalassa paccuggamanaṁ pesethā"ti. Rājā "sādhu
  mahāseṭṭhī"ti tathā akāsi. Sāpi raññā vuttanayeneva gantvā satthāraṁ vanditvā
  gandhamālādīhi pūjetvā ekamantaṁ aṭṭhāsi. Satthā tassā dhammaṁ desesi. Sā
  pañcahi kumārikāsatehi saddhiṁ sotāpattiphale patiṭṭhāsi. Aññānipi pañca dārikāsatāni
  pañca mātugāmasatāni ca pañca upāsakasatāni ca tasmiṁyeva khaṇe sotāpattiphalaṁ
  pāpuṇiṁsu. Evaṁ tasmiṁ divase antarāmaggeyeva dve sotāpannasahassāni jātāni.
      Yena bhagavā tenupasaṅkamīti kasmā upasaṅkamīti? pañhaṁ pucchitukāmatāya.
  Kassapasammāsambuddhakāle kira sahāyakā dve bhikkhū ahesuṁ. Tesu eko sāraṇīyadhammaṁ
  pūreti, eko bhattaggavattaṁ. Sāraṇīyadhammapūrako itaramāha "āvuso adinnaphalaṁ nāma
  natthi, attanā laddhaṁ paresaṁ datvā bhuñjituṁ vaṭṭatī"ti. Itaro pana āha "āvuso
  tvaṁ na jānāsi, deyyadhammaṁ nāma vinipātetuṁ na vaṭṭati, attano yāpanamattameva
  gaṇhantena bhattagge vattaṁ pūretuṁ vaṭṭatī"ti. Tīsu ekopi ekaṁ attano ovāde
  otāretuṁ nāsakkhi dvepi attano paṭipattiṁ pūretvā tato cutā kāmāvacaradevaloke
  nibbattiṁsu. Tattha sāraṇīyadhammapūrako itaraṁ pañcahi dhammehi adhigaṇhi.
-------------------------------------------------
[page 017]
      Evaṁ te devesu ca manussesu ca saṁsarantā ekaṁ buddhantaraṁ khepetvā
  imasmiṁ kāle sāvatthiyaṁ nibbattiṁsu. Sāraṇīyadhammapūrako kosalarañño aggamahesiyā
  kucchismiṁ paṭisandhiṁ gaṇhi, itaro tassāyeva upaṭṭhākaitthiyā kucchismiṁ paṭisandhiṁ
  gaṇhi. Te dvepi janā ekadivaseneva jāyiṁsu. Te nāmaggahaṇadivase nhāpetvā
  sirigabbhe nipajjāpetvā dvinnaṁpi mātaro bahi sakkāraṁ saṁvidahiṁsu. Tesu
  sāraṇīyadhammapūrako akkhīni ummiletvā mahantaṁ setacchattaṁ supaññattasirisayanaṁ
  alaṅkatapaṭiyattañca nivesanaṁ disvā "ekasmiṁ rājakule nibbattosmī"ti aññāsi. So
  "kiṁ nu kho kammaṁ katvā idha nibbattosmī"ti āvajjento "sāraṇīyadhamma-
  nissandenā"ti ñatvā "sahāyo me kuhiṁ nu kho nibbatto"ti āvajjento
  nīcasayane nipannaṁ disvā "ayaṁ bhattaggavattaṁ pūremīti mama vacanaṁ na gaṇhi,
  imasmiṁ idāni taṁ ṭhāne 1- niggaṇhituṁ vaṭṭatī"ti "samma mama vacanaṁ na akāsī"ti
  āha. Atha kiṁ jātanti. Passa mayhaṁ sampattiṁ, setacchattassa heṭṭhā sirisayane
  nipannosmi, tvaṁ nīcamañce thaddhāttharaṇamatthake 2- nipannosīti. Kiṁ pana tvaṁ
  etaṁ nissāya mānaṁ karosi, nanu veḷusalākāhi katvā pilotikāya paliveṭhitaṁ
  sabbametaṁ paṭhavīdhātumattamevāti.
      Sumanā tesaṁ kathaṁ sutvā "mama bhātikānaṁ santike koci natthī"ti tesaṁ
  samīpaṁ gacchantī dvāraṁ nissāya ṭhitā "dhātū"ti vacanaṁ sutvā "idaṁ dhātūti vacanaṁ
  bahiddhā natthi, mama bhātikā samaṇadevaputtā bhavissantī"ti cintetvā "sacāhaṁ
  `ime evaṁ kathentī'ti mātāpitūnaṁ kathessāmi, `amanussā ete'ti nīharāpessanti.
  Imaṁ kāraṇaṁ aññassa akathetvā kaṅkhāchedakaṁ purisaheraññikaṁ mama pitaraṁ
  mahāgotamabuddhaṁ dasabalaṁyeva pucchissāmī"ti bhuttapātarāsā rājānaṁ upasaṅkamitvā
  "dasabalassa upaṭṭhānaṁ gamissāmī"ti āha. Rājā pañca rathasatāni yojāpesi.
  Jambūdīpatalasmiṁ hi tissova kumāriyo pitūnaṁ santike 3- pañca rathasatāni labhiṁsu:-

  *  *  *  *  *  *
  Footnote: 1 Sī. imasmiṁ dāni niggaṇhanaṭṭhāne 2 chaṂa. thaddhāttharaṇamatte 3 Ma. santike tāni,
  cha. santikā
-------------------------------------------------
[page 018]
  Bimbisārarañño dhītā cundī rājakaññā, dhanañjayaseṭṭhissa dhītā visākhā, ayaṁ
  sumanā rājakaññāti. Sā gandhamālaṁ ādāya rathe ṭhitā pañcarathasataparivārā
  "imaṁ pañhaṁ pucchissāmī"ti yena bhagavā tenupasaṅkamīti. 1-
      Idhassūti idha bhaveyyuṁ. Eko dāyakoti eko attanā laddhalābhato parassa
  datvā paribhuñjanako sāraṇīyadhammapūrako. Eko adāyakoti eko attanā laddhaṁ
  parassa adatvā paribhuñjanako bhattaggavattapūrako. Devabhūtānaṁ pana nesanti 2-
  devabhūtānaṁ etesaṁ. Adhigaṇhātīti abhibhavitvā gaṇhāti ajjhottharati atiseti.
  Adhipateyyanāti 3- jeṭṭhakakāraṇena. Imehi pañcahi ṭhānehīti sesadeve sakko
  devarājā viya imehi pañcahi kāraṇehi adhigaṇhāti. Mānusakenātiādīsu āyunā
  mahākassapatthero viya bakkulatthero 4- viya ānandatthero viya ca, vaṇṇena
  mahāgatimbābhayatthero viya bhaṇḍāgāriko amacco viya ca, sukhena raṭṭhapālakulaputto
  viya soṇaseṭṭhiputto viya yasadārako viya ca, yasena dhammāsoko viya, tathā
  ādhipaccenāti imehi pañcahi kāraṇehi atireko jeṭṭhako hoti.
      Yācitova bahulanti bakkulattherasīvalittherāanandattherādayo viya yācitova
  bahulaṁ cīvarādīni paribhuñjatīti imehi kāraṇehi atireko hoti jeṭṭhako. Yadidaṁ
  vimuttiyā vimuttanti 5- yaṁ ekassa vimuttiyā saddhiṁ itarassa vimuttiṁ ārabbha
  nānākaraṇaṁ vattabbaṁ bhaveyya, taṁ na vadāmīti attho. Sattavassikadārako vā
  hi vimuttiṁ paṭivijjhatu vassasatikatthero vā bhikkhu vā bhikakhunī vā upāsako
  vā upāsikā vā devo vā māro vā brahmā vā, paṭividdhalokuttaramagge
  nānattaṁ nāma natthi. Alamevāti yuttameva. Yatra hi nāmāti yāni nāMa.
      Gacchaṁ ākāsadhātuyāti ākāsena gacchanato. Saddhoti ratanattayaguṇānaṁ
  saddhātā. Thanayanti gacchanto. Vijjumālīti mālāsadisāya meghamukhe carantiyā

  *  *  *  *  *  *
  Footnote: 1 chaṂa. tenupasaṅkami 2 Sī. devabhūtānaṁ panesanti 3 chaṂa. ādhipateyyenāti
  4 chaṂa. bākulatthero 5 chaṂa. vimuttinti
-------------------------------------------------
[page 019]
  Vijjulatāya samannāgato. Satakkathūti satakūṭo, ito cito ca uṭṭhatena
  valāhakakūṭasatena samannāgatoti attho. Dassanasampannoti sotāpanno. Bhogaparibyūḷhoti
  udakoghena viya dānavasena dīyamānehi bhogehi paribyūḷho, devalokasampāpitoti
  attho. Peccāti paraloke. Sagge pamodatīti 1- yasmiṁ sagge uppajjati, tattheva
  modati pamodatīti.
                          2. Cundīsuttavaṇṇanā
      [32] Dutiye pañcahi rathasatehīti bhuttapātarāsā pitu santikaṁ pesetvā
  pañca rathasatāni yojāpetvā tehi parivutāti attho. Upasaṅkamīti bhātarā
  saddhiṁ pavattitapañhāsākacchaṁ pucchissāmīti gandhamālācuṇṇādīni ādāya upasaṅkami.
  Yadeva so hotīti yadāeva so hoti. Athavā yoeva so hoti. Ariyakantāni
  sīlānīti maggaphalasampayuttāni sīlāni. Tāni hi ariyānaṁ kantāni hontīti,
  bhavantarepi na pariccajanti. 2- Sesaṁ catukkanipāte aggappasādasutte 3- vuttanayeneva
  veditabbaṁ.
                          3. Uggahasuttavaṇṇanā
      [33] Tatiye bhaddiyeti bhaddiyanagare. Jātiyāvaneti sayaṁ jāte aropite 4-
  himavantena saddhiṁ ekābaddhe vanasaṇḍe, taṁ nagaraṁ upanissāya tasmiṁ vane viharatīti
  attho. Attacatutthoti attanā catuttho. Kasmā panesa bhagavantaṁ attacatutthaṁyeva
  nimantesi? gehe kirassa mahantaṁ maṅgalaṁ, tattha mahantena saṁvidhānena 5- bahū
  manussā sannipatissanti. Te bhikkhusaṁghaṁ parivisantena dussaṅgahā bhavissantīti
  attacatutthaṁyeva nimantesi. Apicassa evaṁpi ahosi "daharakumārikāyo mahābhikkhusaṁgha-
  majjhe satthari ovadante olokayamānā 6- ovādaṁ gahetuṁ na sakkuṇeyyun"ti.

  *  *  *  *  *  *
  Footnote: 1 Sī. sagge ca modatīti 2 Sī. apariccajiyāni
  3 aṅ. catukka. 21/34/39 aggappasādasutta 4 Sī. aropime
  5 Sī. saṁvidhānena bhavitabbaṁ, Ma. parivārena 6 chaṂa. olīnamanā
-------------------------------------------------
[page 020]
  Imināpi kāraṇena attacatutthameva nimantesi. Ovadatu tāsaṁ bhanteti bhante
  bhagavā etāsaṁ ovadatu, etā ovadatūti attho. Upayogatthasmiñhi etaṁ sāmivacanaṁ.
  Yantāsanti yaṁ ovādānusāsanaṁ etāsaṁ. Evañca pana vatvā so seṭṭhī "imā
  mama santike ovādaṁ gaṇhamānā harāyeyyun"ti bhagavantaṁ vanditvā pakkāmi.
      Bhattūti sāmikassa. Anukampaṁ upādāyāti anuddayaṁ paṭicca. Pubbuṭṭhāyiniyoti
  sabbapaṭhamaṁ upaṭṭhānasīlā. Pacchānipātiniyoti sabbapacchā nipajjanasīlā. Itthiyā
  hi paṭhamataraṁ bhuñjitvā sayanaṁ abhiruyha 1- nipajjituṁ na vaṭṭati, sabbe pana
  gehaparijane bhojetvā upakaraṇabhaṇḍaṁ saṁvidhāya gorūpādīni āgatānāgatāni ñatvā
  sve kattabbaṁ kammaṁ vicāretvā kuñcikāmuddikaṁ hatthe katvā sace bhojanaṁ atthi,
  bhuñjitvā, no ce atthi, aññaṁ pacāpetvā sabbe santappetvā 2- pacchā nipajjituṁ
  vaṭṭati. Nipannāyapi yāva suriyuggamanā niddāyituṁ na vaṭṭati, sabbapaṭhamaṁ pana
  uṭṭhāya dāsakammakare pakkosāpetvā "idañcidañca kammaṁ karothā"ti kammantaṁ
  vicāretvā dhenuyo duhāpetvā sabbaṁ gehe kattabbakiccaṁ attano paccakkhaṁyeva
  kātuṁ vaṭṭati. Etamatthaṁ sandhāya "pubbuṭṭhāyiniyo pacchānipātiniyo"ti āha.
  Kiṁkārapaṭissāviniyoti "kiṁ karoma, kiṁ karomā"ti mukhaṁ oloketvā vicaraṇasīlā.
  Manāpacāriṇiyoti manāpaṁyeva kiriyaṁ karaṇasīlā. Piyavādiniyoti piyameva vacanaṁ
  vādanasīlā. 3- Pūjessāmāti catupaccayapūjāya pūjayissāMa. 4-
      Abbhāgateti attano santikaṁ āgate. Āsanodakena paṭipūjessāmāti āsanena
  ca pādadhovanaudakena ca pūjayissāMa. Ettha ca mātāpitūnaṁ devasikaṁ sakkāro
  kātabbo. Samaṇabrāhmaṇānaṁ pana abbhāgatānaṁ āsanaṁ datvā pādadhovanañca
  dātabbaṁ, sakkāro ca kātabbo.
      Uṇṇāti eḷakalomā. Tattha dakkhā bhavissāmāti eḷakalomānaṁ

  *  *  *  *  *  *
  Footnote: 1 chaṂa. āruyha 2 ka. saṅkappetvā
  3 Sī. piyameva kathanasīlā 4 ka. pūjissāma
-------------------------------------------------
[page 021]
  Vijaṭanadhovanarajanaveṇikaraṇādīsu kappāsassa ca vaṭṭanapisanaphoṭanakantanādīsu 1- chekā
  bhavissāMa. Tatrupāyāyāti tasmiṁ uṇṇākappāsasaṁvidhāne upāyabhūtāya "imasmiṁ kāle
  idaṁ nāma kātuṁ vaṭṭatī"ti evaṁ pavattāya vīmaṁsāya samannāgatā. Alaṁ kātuṁ
  alaṁ saṁvidhātunti attanā kātuṁpi parehi kārāpetuṁpi yuttā 2- ceva samatthā ca
  bhavissāmāti attho.
      Katañca katato jānissāma, akatañca akatatoti sakalaṁ divasaṁ idaṁ nāma
  kammaṁ katvā āgatānaṁ, upaḍḍhadivasaṁ idaṁ nāma kammaṁ katvā āgatānaṁ, nikkammānaṁ
  gehe nisinnānaṁ idaṁ nāma dātuṁ evañca kātuṁ vaṭṭatīti evaṁ jānissāMa.
  Gilānakānañca balābalanti sace hi gilānakāle tesaṁ bhesajjabhojanādīni datvā
  rogaṁ phāsuṁ na karonti, "ime arogakāle amhe yaṁ icchanti, taṁ karonti. 3-
  Gilānakāle atthibhāvaṁpi no na jānantī"ti virattarūpā pacchā kiccāni na karonti,
  dukkaṭāni vā karonti. Tasmā nesaṁ balābalaṁ ñatvā dātabbañca kattabbañca
  jānissāmāti evaṁ tumhehi sikkhitabbanti dasseti. Khādanīyaṁ bhojanīyaṁ cassāti
  khādanīyañca bhojanīyañca assa antojanassa. Paccayaṁsenāti 4- paṭilabhitabbena aṁsena,
  attano attano laddhabbakoṭṭhāsānurūpenāti attho. Saṁvibhajissāmāti dassāMa.
  Sampādessāmāti sampādayissāMa.
      Adhuttīti purisadhuttasurādhuttatāvasena adhuttiyo. Athenīti atheniyo acoriyo.
  Asoṇḍīti surāsoṇḍatādivasena asoṇḍiyo.
      Evaṁ suttantaṁ niṭṭhapetvā idāni gāthāhi kūṭaṁ gaṇhanto yo naṁ bharati
  sabbadātiādimāha. Tattha bharatīti posati paṭijaggati. Sabbakāmaharanti sabbakāmadadaṁ.
  Sotthīti su itthī. Evaṁ vattatīti ettakaṁ vattaṁ pūretvā vattati. Manāpā nāma
  te devāti nimmānaratī devā. Te hi icchiticchitaṁ rūpaṁ māpetvā abhiramaṇato
  nimmānaratīti ca manāpāti ca vuccantīti.

  *  *  *  *  *  *
  Footnote: 1 Sī. vaṭṭanapiñchana... 2 ka. yuttameva 3 chaṂa. kārenti 4 chaṂa. paccaṁsenāti
-------------------------------------------------
[page 022]
                        4. Sīhasenāpatisuttavaṇṇanā
      [34] Catutthe sandiṭṭhikanti sāmaṁ passitabbakaṁ. Dāyakoti dānasūro na
  so 1- saddhāmattakeneva tiṭṭhati, pariccajituṁpi sakkotīti attho. Dānapatīti yaṁ dānaṁ
  deti, tassa pati hutvā deti, na dāso, na sahāyo. Yo hi attanā madhuraṁ
  bhuñjati, paresaṁ amadhuraṁ deti, so dānasaṅkhātassa deyyadhammassa dāso hutvā
  deti. Yo yaṁ attanā bhuñjati, tadeva deti, so sahāyo hutvā deti. Yo
  pana attanā yena kenaci yāpeti, paresaṁ madhuraṁ deti, so pati jeṭṭhako sāmī
  hutvā deti. Tādisaṁ sandhāya vuttaṁ "dānapatī"ti.
      Amaṅkubhūtoti na nittejabhūto. Visāradoti ñāṇasomanassappatto. Sahabyagatāti 2-
  sahabhāvaṁ ekībhāvaṁ gatā. Katāvakāsāti 3- yena kammena tattha avakāso 4- hoti, tassa
  katattā katāvakāsā. 5- Taṁ pana yasmā kusalameva hoti, tasmā katakusalāti vuttaṁ.
  Modareti modanti pamodanti. Asitassāti anissitassa tathāgatassa. Tādinoti
  tādilakkhaṇappattassa.
                        5. Dānānisaṁsasuttavaṇṇanā
      [35] Pañcame gihidhammā anapagato 6- hotīti akhaṇḍapañcasīlo hoti. Sataṁ
  dhammaṁ anukkamanti sappurisānaṁ mahāpurisānaṁ dhammaṁ anukkamanto. Santo naṁ
  bhajantīti sappurisā buddhapaccekabuddhatathāgatasāvakā etaṁ bhajanti.
                         6. Kāladānasuttavaṇṇanā
      [36] Chaṭṭhe kāladānānīti yuttadānāni, pattadānāni anucchavikadānānīti
  attho. Navasassānīti aggasassāni. Navaphalānīti ārāmato paṭhamuppannāni

  *  *  *  *  *  *
  Footnote: 1 ka. na sāhu dānanti 2 Ma. sahabyatāti, cha. sahabyataṁ gatāti 3 Sī. katāvāsāti
  4 Sī. āvāso 5 Sī. katākāsā 6 Sī. gihidhammā anapeto
-------------------------------------------------
[page 023]
  Aggaphalāni. Paṭhamaṁ sīlavantesu patiṭṭhāpetīti paṭhamaṁ sīlavantānaṁ datvā pacchā attanā
  paribhuñjati. Vadaññūti bhāsitaññū. Kālena dinnanti yuttappattakālena 1- dinnaṁ.
  Anumodantīti ekamante ṭhitā anumodanti. Veyyāvaccanti kāyena veyyāvaṭikakammaṁ
  karonti. Appaṭivānacittoti anukkaṇṭhitacitto. Yattha dinnaṁ mahapphalanti yasmiṁ
  ṭhāne dinnaṁ mahapphalaṁ hoti, tattha dadeyya.
                          7. Bhojanasuttavaṇṇanā
      [37] Sattame āyuṁ detīti āyudānaṁ. Vaṇṇanti sarīravaṇṇaṁ. Sukhanti
  kāyikacetasikasukhaṁ. Balanti sarīrathāmaṁ. Paṭibhāṇanti yuttamuttapaṭibhāṇaṁ.
                          8. Saddasuttavaṇṇanā
       [38] Aṭṭhame anukampantīti anuggaṇhanti. Khandhimāva mahādumoti
  khandhasampanno mahārukkho viya. Manorame āyataneti ramaṇīye samosaraṇaṭṭhāne. Chāyaṁ
  chāyatthikā yantīti chāyāya atthikāva chāyaṁ upagacchanti. Nivātavuttinti nīcavuttiṁ.
  Atthaddhanti kodhamānatthaddhatāya rahitaṁ. Soratanti soraccena sucisīlena samannāgataṁ.
  Sakhilanti sammodakaṁ.
                          9. Puttasuttavaṇṇanā
      [39] Navame bhato vā no bharissatīti amhehi thaññapāyanahattha-
  pādavaḍḍhanādīhi bhato paṭijaggito amhe mahallakakāle hatthapādadhovananhāpanayāgubhatta-
  dānādīhi bharissati. Kiccaṁ vā no karissatīti attano kammaṁ ṭhapetvā
  amhākaṁ rākulādīsu uppannakiccaṁ gantvā karissati. Kulavaṁso ciraṁ ṭhassatīti
  amhākaṁ santakaṁ khettavatthuhiraññasuvaṇṇādiṁ avināsetvā rakkhante putte
  kulavaṁso ciraṁ ṭhassati, amhehi vā pavattitāni salākabhattādīni anupacchinditvā

  *  *  *  *  *  *
  Footnote: 1 Sī. kāle dinnanti yuttappattakāle
-------------------------------------------------
[page 024]
  Pavattessati, evaṁpi no kulavaṁso ciraṁ ṭhassati. Dāyajjaṁ paṭipajjatīti 1-
  kulavaṁsānurūpāya paṭipattiyā attānaṁ dāyajjārahaṁ karonto amhākaṁ santakaṁ dāyajjaṁ
  paṭipajjissati. Dakkhiṇaṁ anuppadassatīti pattidānaṁ katvā tatiyadivasato paṭṭhāya dānaṁ
  anuppadassati.
       Santo sapparisāti imasmiṁ ṭhāne mātāpitūsu sammā paṭipattiyā santo
  sappurisāti veditabbā. Pubbe katamanussaranti mātāpitūhi paṭhamataraṁ kataguṇaṁ
  anussarantā. Ovādakārīti mātāpitūhi dinnassa ovādassa kattā. Bhataposīti
  yehi bhato, tesaṁ posako. Pasaṁsiyoti diṭṭheva dhamme mahājanena pasaṁsitabbo hoti.
                       10. Mahāsālaputtasuttavaṇṇanā
      [40] Dasame mahāsālāti mahārukkhā. Sākhāpattapalāsena vaḍḍhantīti
  khuddakasākhāhi ca pattasaṅkhātena ca palāsena vaḍḍhanti. Araññasminti agāmake
  padese. Brahāvaneti mahāvane aṭaviyaṁ 2- sesaṁ sabbattha uttānamevāti.
                          Sumanavaggo catuttho.
                            -----------
                           5. Muṇḍarājavagga
                          1. Ādiyasuttavaṇṇanā
      [41] Pañcamassa paṭhame bhogānaṁ ādiyāti bhogānaṁ ādātabbakāraṇāni.
  Uṭṭhānaviriyādhigatehīti uṭṭhānasaṅkhātena viriyena adhigatehi. Bāhābalaparicitehīti
  bāhubalena sañcitehi. Sedāvakkhittehīti sede 3- avakkhipetvā 4- uppāditehi.
  Dhammikehīti dhammayuttehi. Dhammaladdhehīti dasakusaladhammaṁ akopetvā dhammena 5-
  laddhehi. Pīṇetīti pīṇaṁ 6- thūlaṁ karoti. Sesamettha catukkanipāte vuttanayeneva
  veditabbaṁ. Dutiyaṁ uttānatthameva.

  *  *  *  *  *  *
  Footnote: 1 chaṂa. paṭipajjissatīti 2 Sī. brahāti mahā, vaneti aṭaviyaṁ, Ma. brahāvaneti aṭaviyaṁ
  3 chaṂa. sedaṁ 4 Sī. avakkhitvā 5 cha. ayaṁ pāṭho na dissati 6 chaṂa. pīṇitaṁ
-------------------------------------------------
[page 025]
                          3. Iṭṭhasuttavaṇṇanā
      [43] Tatiye āyusaṁvattanikā paṭipadāti dānasīlādikā puññapaṭipadā. Sesesupi
  eseva nayo. Atthābhisamayāti atthamabhigamena, 1- atthapaṭilābhenāti vuttaṁ hoti.
                        4. Manāpadāyīsuttavaṇṇanā
      [44] Catutthe uggoti guṇehi uggatattā evaṁladdhanāmo. Sālapupphakaṁ
  khādanīyanti catumadhurayojitena sālipiṭṭhena kataṁ sālapupphasadisaṁ khādanīyaṁ. Tañhi
  paññāyamānaṁ vaṇṭapattakesaraṁ katvā jīrakādisambhārayutte sappimhi pacitvā
  sappimpi vinivaṭṭetvā 2- kolumbe pūretvā gandhavāsaṁ gāhāpetvā sajjitvā 3-
  ṭhapitaṁ hoti. Tassa 4- yāguṁ pivitvā nisinnassa bhagavato antarābhatte dātukāmo
  evamāha. Paṭiggahesi bhagavāti desanāmattametaṁ, upāsako pana taṁ bhagavato ca
  pañcannañca bhikkhusatānaṁ adāsi. Yathā ca etaṁ, evaṁ sūkaramaṁsādīnipi. Tattha
  sampannakolakanti sampannabadaraṁ. Sūkaramaṁsanti madhurarasehi badarehi saddhiṁ
  jīrakādisambhārehi yojetvā pakkaṁ ekasaṁvaccharikaṁ sūkaramaṁsaṁ. Nibbattatelakanti 5-
  vinivattitatelaṁ. Nāliyasākanti saddhiṁ sālipiṭṭhena madditvā jīrakādisaṁyutte
  sappimhi pacitvā catumadhurena yojetvā vāsaṁ gāhāpetvā ṭhapitaṁ nāḷiyasākaṁ. 6- Netaṁ
  bhagavato kappatīti ettha akappiyaṁ upādāya kappiyampi na kappatīti vuttaṁ,
  seṭṭhī pana sabbaṁpi taṁ āharāpetvā rāsiṁ katvā yaṁ yaṁ akappiyaṁ, taṁ taṁ
  antarāpaṇaṁ pahiṇitvā kappiyaṁ upabhogaparibhogabhaṇḍaṁ adāsi. Candanaphalakaṁ nātimahantaṁ
  dīghato aḍḍhateyyaratanaṁ, tiriyaṁ diyaḍḍharatanaṁ, sāravarabhaṇḍattā pana mahagghaṁ ahosi.
  Bhagavā taṁ paṭiggahetvā khaṇḍākhaṇḍikaṁ chedāpetvā bhikkhūnaṁ añjanapiṁsanatthāya
  dāpesi.

  *  *  *  *  *  *
  Footnote: 1 chaṂa. atthassa abhisamāgamena 2 chaṂa. sappiṁ vinivattetvā 3 chaṂa. pidahitvā
  lañchetvā 4 chaṂa. taṁ so 5 Sī. nibaddhatelakanti 6 ka. nāḷiyāsākanti
  7 chaṂa. nāliyasākaṁ
-------------------------------------------------
[page 026]
      Ujubhūtesūti kāyavācācittehi ujukesu. Chandasāti pemena. Cattantiādīsu
  pariccāgavasena cattaṁ. Muttacāgatāya muttaṁ. Anapekkhacittatāya cittena na aggahitanti
  anaggitaṁ. 1- Khettūpameti viruhanaṭṭhena khettasadise.
      Aññataraṁ manomayanti suddhāvāsesu ekajjhānamanena 2- nibbattaṁ devakāyaṁ.
  Yathādhippāyoti yathājjhāsayo. Iminā kiṁ pucchati? tassa kira manussakāle arahattatthāya
  Ajjhāsayo ahosi, taṁ pucchāmīti pucchati. Devaputtopi arahattappattatāya taggha
  me bhagavā yathādhippāyoti āha. Yattha yatthūpapajjatīti tīsu vā kulasampattīsu chasu vā
  kāmasaggesu yattha yattha uppajjati, tattha tattheva 3- dīghāyu yasavā hotīti. Pañcamaṁ
  catukkanipāte vuttanayeneva veditabbaṁ. Chaṭṭhasattamāni uttānatthāneva.
                       8. Alabbhanīyaṭhānasuttavaṇṇanā
      [48] Aṭṭhame alabbhanīyānīti aladdhabbāni, na sakkā labhituṁ. Ṭhānānīti
  kāraṇāni. Jarādhammaṁ mā jīrīti yaṁ mayhaṁ jarāsabhāvaṁ, taṁ mā jīratu. Sesapadesupi
  eseva nayo. Nacchādeyyāti na rucceyya. Abbuhīti 4- nīhari.
      Yatoti yasmiṁ kāle. Āpadāsūti upaddavesu. Na vedhatīti na kampati
  nānusocati. Atthavinicchayaññūti kāraṇatthavinicchaye kusalo. Purāṇanti nibbikāratāya
  porāṇakameva. Jappenāti vaṇṇabhaṇanena. Mantenāti mahānubhāvamantaparivattanena.
  Subhāsitenāti subhāsitakathanena. Anuppadānenāti satassa vā sahassassa vā
  dānena. Paveṇiyā vāti kulavaṁsena vā, "idaṁ amhākaṁ paveṇiyā āciṇṇaṁ, idaṁ
  anāciṇṇan"ti evaṁ paveṇikathanenāti 5- attho. Yathā yathā yattha labhetha atthanti
  etesu jappādīsu yena yena yattha yattha ṭhāne jarādhammādīnaṁ ajīraṇādiatthaṁ

  *  *  *  *  *  *
  Footnote: 1 chaṂa. na uggahitanti anuggahitaṁ 2 chaṂa. ekaṁ jhānamanena 3 chaṂa. tattha tattha
  4 Sī. abbahīti 5 Sī. paveṇidīpanenāti
-------------------------------------------------
[page 027]
  Labheyya. Tathā tathā tattha parakkameyyāti tena tena tasmiṁ tasmiṁ ṭhāne parakkamaṁ
  kareyya. Kammaṁ daḷhanti vaṭṭagāmikammaṁ mayā thiraṁ katvā āyūhitaṁ. Svāhaṁ
  idāni kinti karomīti evaṁ paccavekkhitvā adhivāseyyāti.
                          9. Kosalasuttavaṇṇanā
      [49] Navame upakaṇṇaketi kaṇṇamūle. Dummanoti duṭṭhumano. Pattakkhandhoti
  patitakkhandho. Pajjhāyantoti cintayanto. Appaṭibhāṇoti nippaṭibhāṇo hutvā.
  Sesaṁ heṭṭhā vuttanayameva.
                         10. Nāradasuttavaṇṇanā
      [50] Dasame ajjhomuñcitoti adhiomuñchito 1- gilitvā pariniṭṭhapetvā
  gahaṇasabhāvāya atirekamucchāya taṇhāya samannāgato. Mahaccarājānubhāvenāti
  mahatā rājānubhāvena, aṭṭhārasahi senīhi parivārito mahatiyā rājiddhiyā pāyāsīti
  attho. Tagghāti ekaṁsatthe nipāto, ekaṁseneva sokasallaharaṇoti attho. Iti
  rājā imaṁ ovādaṁ sutvā tasmiṁ ṭhito dhammena samena rajjaṁ kāretvā
  saggaparāyano ahosi.
                         Muṇḍarājavaggo pañcamo.
                         Paṭhamapaṇṇāsako niṭṭhito.
                          --------------

  *  *  *  *  *  *
  Footnote: 1 Sī.,Ma. adhimucchito
-------------------------------------------------
[page 028]
                           2. Dutiyapaṇṇāsaka
                   6. 1. Nīvaraṇavagga 1. Āvaraṇasuttavaṇṇanā
    [51] Dutiyassa paṭhame āvaraṇavasena āvaraṇā. Nīvaraṇavasena nīvaraṇā. Cetaso
  ajjhāruhantīti cetaso ajjhāruhā. 1- Vipassanāpaññañca maggapaññañca 2-
  uppattinivāraṇaṭṭhena dubbalaṁ karontīti paññāya dubbalīkaraṇā. Yā vā etehi saddhiṁ
  vokiṇṇapaññā uppajjati, taṁ dubbalaṁ karontītipi paññāya dubbalīkaraṇā.
  Abalāyāti pañcanīvaraṇapariyonaddhattā apagatabalāya uttariṁ vā manussadhammā
  alamariyañāṇadassanavisesanti dasakusalakammapathasaṅkhātā manussadhammā uttariṁ 3- ariyabhāvaṁ
  kātuṁ samatthaṁ ñāṇadassanavisesaṁ. Hārahārinīti haritabbaṁ harituṁ samatthā. Naṅgalamukhānīti
  mātikāmukhāni. Tāni hi naṅgalasarikkhakattā 4- naṅgalehi ca khatattā naṅgalamukhānīti
 vuccanti.
      Evameva khoti ettha sotaṁ viya vipassanāñāṇaṁ daṭṭhabbaṁ, ubhato naṅgalamukhānaṁ
  vivaraṇakālo viya chasu dvāresu saṁvarassa visaṭṭhakālo, majjhe nadiyā rukkhapāde
  koṭṭetvā palālatiṇamattikāhi āvaraṇe kate udakassa vikkhittavisaṭabyādinna-
  kālo viya pañcahi nīvaraṇehi pariyonaddhakālo, evaṁ āvaraṇe kate vihatavegassa
  udakassa tiṇapalālādīni parikaḍḍhitvā samuddaṁ pāpuṇituṁ asamatthakālo viya
  vipassanāñāṇena sabbakusale viddhaṁsetvā nibbānasāgaraṁ pāpuṇituṁ asamatthakālo
  veditabbo. Sukkapakkhe vuttavipallāsena yojanā kātabbā. Imasmiṁ sutte
  vaṭṭavivaṭṭaṁ kathitaṁ. Dutiyaṁ uttānatthameva.
                        3. Padhāniyaṅgasuttavaṇṇanā
      [53] Tatiye padhāniyaṅgānīti padhānaṁ vuccati padahanabhāvo, padhānamassa atthīti

  *  *  *  *  *  *
  Footnote: 1 ka. ajujhāruhāti cetaso ajjhāruḷhā 2 Sī. vipassanāpaññāya ca maggapaññāya ca
  3 chaṂa. uttari 4 ka. naṅgalasarikkhaṁ katvā
-------------------------------------------------
[page 029]
  Padhāniyo, padhāniyassa bhikkhuno aṅgānīti padhāniyaṅgāni. Saddhoti saddhāya samannāgato.
  Saddhā panesā āgamasaddhā adhigamasaddhā okappanasaddhā pasādasaddhāti catubbidhā.
  Tattha sabbaññubodhisattānaṁ saddhā abhinīhārato paṭṭhāya āgatattā āgamasaddhā nāMa.
  Ariyasāvakānaṁ paṭivedhena adhigatattā adhigamasaddhā nāMa. Buddho dhammo saṁghoti vutte
  acalabhāvena okappanaṁ okappanasaddhā nāMa. Pasāduppatti pasādasaddhā nāMa. Idha
  okappanasaddhā adhippetā. Bodhinti catumaggañāṇaṁ. Taṁ suppaṭividdhaṁ tathāgatenāti
  saddahati. Desanāsīsameva cetaṁ, iminā pana aṅgena tīsupi ratanesu saddhā adhippetā.
  Yassa hi buddhādīsu pasādo balavā, tassa padhānaviriyaṁ ijjhati.
      Appābādhoti arogo. Appātaṅkoti niddukkho. Samavepākiniyāti samavipākiniyā.
  Gahaṇiyāti kammajatejodhātuyā. Nātisītāya nāccuṇhāyāti atisītagahaṇiko 1- hi
  sītabhīruko hoti, accuṇhaggahaṇiko uṇhabhīruko, tesaṁ padhānaṁ na ijjhati,
  majjhimaggahaṇikassa ijjhati. Tenāha majjhimāya padhānakkhamāyāti. Yathābhūtaṁ attānaṁ
  āvikattāti yathābhūtaṁ attano aguṇaṁ pakāsetā. Udayatthagāminiyāti udayañca
  atthañca gantuṁ paricchindituṁ samatthāya. Etena paññāsalakkhaṇapariggāhakaṁ udayavayañāṇaṁ 2-
  vuttaṁ. Ariyāyāti parisuddhāya. Nibbedhikāyāti anibbiddhapubbe lobhakkhandhādayo
  nibbijjhituṁ samatthāya. Sammādukkhakkhayagāminiyāti tadaṅgavasena kilesānaṁ pahīnattā
  yaṁ dukkhaṁ khīyati, tassa dukkhassa khayagāminiyā. Iti sabbehipi imehi padehi
  vipassanāpaññāva kathitā. Duppaññassa hi padhānaṁ na ijjhati.
                          4. Samayasuttavaṇṇanā
      [54] Catutthe padhānāyāti viriyakaraṇatthāya. Na sukaraṁ uñchena paggahena
  yāpetunti na sakkā honti pattaṁ gahetvā uñchācariyāya yāpetuṁ imasmiṁpi
  sutte vaṭṭavivaṭṭameva kathitaṁ.

  *  *  *  *  *  *
  Footnote: 1 chaṂa. atisītalaggahaṇiko 2 chaṂa. udayabbayañāṇaṁ
-------------------------------------------------
[page 030]
                          5. Mātāsuttavaṇṇanā
      [55] Pañcame pariyādāya tiṭṭhatīti pariyādiyitvā gahetvā khepetvā
  tiṭṭhati. Ugghātitāti 1- uddhumātā.
      Asihatthenāti sīsacchedanatthāya asiṁ ādāya āgatenāpi. Pisācenāti khādituṁ
  āgatayakkhenāpi. Āsaddeti 2- ghaṭṭeyya. Mañjunāti mudukena. Kāmoghavuḷhānanti
  kāmoghena vuḷhānaṁ kaḍḍhitānaṁ. Kālaṁ gatiṁ bhavābhavanti vaṭṭakālaṁ gatiñca
  punappunabbhave ca. Purakkhatāti purecārikā purato katāyeva. 3- Ye ca kāme
  pariññāyāti ye paṇḍitā duvidhepi kāme tīhi pariññāhi parijānitvā. Caranti
  akutobhayāti khīṇāsavānaṁ kutobhayaṁ 4- nāma natthi, tasmā te akutobhayā hutvā
  caranti. Pāragatāti 5- pāraṁ vuccati nibbānaṁ, taṁ upagatā, sacchikatvā ṭhitāti attho.
  Āsavakkhayanti arahattaṁ. Imasmiṁ sutte vaṭṭameva kathetvā gāthāsu vaṭṭavivaṭṭaṁ kathitaṁ.
                         6. Upajjhāyasuttavaṇṇanā
      [56] Chaṭṭhe madhurakajātoti sañjātagarubhāvo. Disā ca me na pakkhāyantīti
  catasso disā ca anudisā ca mayhaṁ na upaṭṭhahantīti vadati. Dhammā ca maṁ
  nappaṭikantīti samathavipassanādhammāpi me na upaṭṭhahanti. Anabhirato ca brahmacariyaṁ
  carāmīti ukkaṇṭhito hutvā brahmacariyavāsaṁ vasāmi. Yena bhagavā tenupasaṅkamīti
  tassa kathaṁ sutvā "buddhaveneyyapuggalo ayan"ti taṁ kāraṇaṁ bhagavato ārocetuṁ
  upasaṅkami. Avipassakassa kusalānaṁ dhammānanti kusale dhamme avipassantassa,
  anesantassa agavesantassāti attho. Bodhipakkhikānanti 6- satipaṭṭhānādīnaṁ
  sattatiṁsadhammānaṁ.

  *  *  *  *  *  *
  Footnote: 1 Sī. ugghānitāti 2 chaṂa. āsīdeti 3 chaṂa. gatāyeva
  4 chaṂa. kutoci bhayaṁ 5 chaṂa. pāraṅgatāti 6 chaṂa. bodhipakkhiyānaṁ dhammānanti
-------------------------------------------------
[page 031]
                   7. Abhiṇhapaccavekkhitabbaṭhānasuttavaṇṇanā
      [57] Sattame jarādhammomhīti jarāsabhāvo amhi. Jaraṁ anatītoti jaraṁ
  anatikkanto, antojarāyaeva carāmi. Sesapadesupi eseva nayo. Kammassakotiādīsu
  kammaṁ mayhaṁ sakaṁ attano santakanti kammassako amhi. Kammassa dāyādoti
  kammadāyādo, kammaṁ mayhaṁ dāyajjaṁ santakanti attho. Kammaṁ mayhaṁ yoni kāraṇanti
  kammayoni. Kammaṁ mayhaṁ bandhūti kammabandhu, kammañātakoti attho. Kammaṁ mayhaṁ
  paṭisaraṇaṁ patiṭṭhāti kammapaṭisaraṇo. Tassa dāyādo bhavissāmīti tassa kammassa
  dāyādo tena dinnaphalapaṭiggāhako bhavissāmīti attho. Yobbanamadoti yobbanaṁ
  ārabbha uppannamado. Sesesupi eseva nayo. Maggo sañjāyatīti lokuttaramaggo
  sañjāyati. Saṁyojanāni sabbaso pahīyantīti dasa saṁyojanāni sabbaso pahīyanti.
  Anusayā byantīhontīti satta anusayā vigatantā paricchinnā parivaṭumā honti.
  Evamettha heṭṭhā pañcasu ṭhānesu vipassanā kathitā, imesu pañcasu lokuttaramaggo.
      Idāni gāthāhi kūṭaṁ gaṇhanto byādhidhammātiādimāha. Tattha ñatvā dhammaṁ
  nirūpadhinti upadhirahitaṁ arahattadhammaṁ ñatvā. Sabbe made abhibhosmīti sabbe ime
  tayopi made abhibhaviṁ, atikkamma ṭhitosmīti attho. Nekkhammaṁ daṭṭhu khematoti pabbajjaṁ
  khemato disvā. Tassa me ahu ussāho, nibbānaṁ abhipassatoti tassa mayhaṁ
  nibbānaṁ abhipassantassa vāyāmo ahosi. Anivatti bhavissāmīti pabbajjāto
  anivattiko bhavissāmi, brahmacariyavāsato anivattiko, sabbaññutañāṇato anivattiko
  bhavissāmi. Brahmaceraparāyanoti maggabrahmacariyaparāyano. Iminā lokuttaro
  aṭṭhaṅgiko maggo kathitoti.
                       8. Licchavikumārakasuttavaṇṇanā
      [58] Aṭṭhame sajjāni dhanūnīti sajiyāni 1- āropitadhanūni ādāya. 2- Addasūti

  *  *  *  *  *  *
  Footnote: 1 Ma. sajjiyāni 2 chaṂa. ayaṁ pāṭho na dissati
-------------------------------------------------
[page 032]
  Addasaṁsu. Bhavissanti vajjīti vaḍḍhissanti vajjirājāno. Apāṭubhāti 1-
  avaḍḍhinissitā mānathaddhā. Pacchāliyaṁ khipantīti pacchato gantvā piṭṭhiṁ pādena
  paharanti. Raṭṭhikassātiādīsu raṭṭhaṁ bhuñjatīti raṭṭhiko. Pitarā dattaṁ sāpateyyaṁ
  bhuñjatīti pettaniko. Senāya pati jeṭṭhakoti senāpatiko. Gāmagāmaṇikassāti gāmānaṁ
  gāmaṇikassa, gāmasāmikassāti attho. Pūgagāmaṇikassāti gaṇajeṭṭhakassa. Kulesūti
  tesu tesu kulesu. Paccekādhipaccaṁ kārentīti paccekaṁ jeṭṭhakaṭṭhānaṁ kārenti.
  Kalyāṇena manasā anukampantīti sundarena cittena anuggaṇhanti. Khettakammanta-
  sāmantasabyohāreti 2- ye ca attano khettakammantānaṁ sāmantā anantare
  khettasāmino, te ca rajjadaṇḍehi bhūmippamāṇe gāhake sabyohāre 3- ca. Balipaṭiggāhikā
  devatāti kulappaveṇiyā āgatā ārakkhadevatā. Tā 4- sakkarotīti tā devatā
  aggayāgubhattādīhi sakkaroti.
      Kiccakaroti uppannānaṁ kiccānaṁ kārako. Ye cassa upajīvinoti 5- ye ca
  etaṁ upanissāya jīvanti. Ubhinnaṁyeva 6- atthāyāti ubhinnaṁpi hitatthāya paṭipanno
  hotīti attho. Pubbapetānanti paralokagatānaṁ. Diṭṭhadhamme ca jīvitanti 7- ye ca
  diṭṭhe dhamme jīvanti. Iti padadvayenāpi atītapaccuppanne ñātayo dasseti.
  Pītisañjananoti 8- tuṭṭhijanano. Gharamāvasanti gharāvāsaṁ vasanto. Pujjo hoti
  pasaṁsiyoti pūjetabbo ca pasaṁsitabbo ca hotīti.
                     9-10. Vuḍḍhapabbajitasuttadvayavaṇṇanā
      [59-60] Navame nipuṇoti saṇho sukhumakāraṇaññū. Ākappasampannoti
  samaṇākappena sampanno. Dasame padakkhiṇaggāhīti dinnovādaṁ padakkhiṇato
  gaṇhanto. Sesaṁ sabbattha uttānamevāti.
                          Nīvaraṇavaggo paṭhamo.

  *  *  *  *  *  *
  Footnote: 1 Sī. apajahāti, chaṂa. apānubhāti 2 Sī.....saṁvohāreti
  3 chaṂa. sabbohāre 4 chaṂa. ayaṁ pāṭho na dissati 5 chaṂa. anujīvinoti
  6 chaṂa. ubhinnañaceva 7 Sī. jīvinanti 8 chaṂa. vittisañjananoti
-------------------------------------------------
[page 033]
                           7. 2. Saññāvagga
                       1-2. Saññāsuttadvayavaṇṇanā
      [61-62] Dutiyassa paṭhame mahapphalāti vipākaphalena mahapphalā. Vipākānisaṁseneva
  mahānisaṁsā. Amatogadhāti nibbānapatiṭṭhā. Sabbaloke anabhiratasaññāti 1- sabbasmiṁ
  tidhātusannivāse 2- loke ukkaṇṭhitassa uppajjanakasaññā. Dutiyaṁ uttānameva. 3-
                        3-4. Vaḍḍhasuttadvayavaṇṇanā
      [63-64] Tatiye varādāyīti uttamassa varassa ādāyako. Sesamettha catutthe
  ca uttānatthamevāti.
                         5. Sākacchasuttavaṇṇanā
      [65] Pañcame alaṁsākacchoti sākacchāya yutto. Āgataṁ pañhanti pucchitaṁ
  pañhaṁ. Byākattā hotīti vissajjitā hoti.
                          6. Sājīvasuttavaṇṇanā
      [66] Chaṭṭhe alaṁsājīvoti sājīvāya yutto. Sājīvoti pañhāpucchanañceva
  pañhāvissajjanañca. Sabbepi hi sabrahmacārino pañhaṁ upajīvanti, tenetaṁ pañhā-
  pucchanavissajjanaṁ samānājīvatāya sājīvoti vuttaṁ. Kataṁ pañhanti abhisaṅkhataṁ
  pañhanti. 4-
                     7-10. Paṭhamaiddhipādasuttādivaṇṇanā
      [67-70] Sattame ussoḷhinti 5- adhimattaviriyaṁ. Aṭṭhame attano bodhimaṇḍe
  paṭividdhe āgamaiddhipāde kathetvā upari attanova cha abhiññā kathesīti. Navamadasamesu
  vipassanā kathitā. Sesaṁ sabbattha uttānatthamevāti.
                          Saññāvaggo dutiyo.

  *  *  *  *  *  *
  Footnote: 1 chaṂa. anabhiratisaññāti 2 chaṂa. tedhātusannivāse 3 chaṂa. uttānatthameva
  4 chaṂa. pañhaṁ 5 chaṂa. ussoḷhīti
-------------------------------------------------
[page 034]
                          8. 3. Yodhājīvavagga
                     1. Paṭhamacetovimuttiphalasuttavaṇṇanā
      [71] Tatiyassa paṭhame yato kho bhikkhaveti heṭṭhā vuttanayena vipassanaṁ
  vaḍḍhetvā arahattaṁ pattassa bhikkhuno idāni vaṇṇabhaṇanatthaṁ idaṁ āraddhaṁ. Tattha
  yato khoti yadā kho. Ukkhittapalighoti avijjāpalighaṁ ukkhipitvā apanetvā ṭhito.
  Saṅkiṇṇaparikhoti saṁsāraparikhaṁ saṅkiritvā vināsetvā ṭhito. Abbuḷhesikoti 1-
  taṇhāsaṅkhātaṁ esikāthambhaṁ abbuyha luñcitvā ṭhito. Niraggaḷoti nīvaraṇakavāṭaṁ
  ugghāṭetvā ṭhito. Pannaddhajo pannabhāroti mānaddhajañca khandhābhisaṅkhāra-
  kilesabhārañca pātetvā ohāretvā 2- ṭhito. Visaṁyuttoti vaṭṭena visaṁyutto. Sesaṁ
  pālinayeneva veditabbaṁ. Ettāvatā bhagavatā maggena kilese khepetvā
  nirodhasayanavaragatassa nibbānārammaṇaṁ phalasamāpattiṁ appetvā viharato khīṇāsavassa kālo
  dassito.
      Yathā hi dve nagarāni ekaṁ coranagaraṁ ekaṁ khemanagaraṁ. Atha ekassa mahāyodhassa
  evaṁ bhaveyya "yāvimaṁ coranagaraṁ tiṭṭhati, tāva khemanagaraṁ bhayato na muccati, coranagaraṁ
  anagaraṁ karissāmī"ti sannāhaṁ katvā khaggaṁ gahetvā coranagaraṁ upasaṅkamitvā
  nagaradvāre ussāpite esikāthambhe khaggena chinditvā saddhiṁ dvārabāhāhi kavāṭaṁ
  bhinditvā palighaṁ ukkhipitvā pākāraṁ bhinditvā parikhaṁ vikiritvā nagarasobhatthāya
  ussite dhaje pātetvā nagaraṁ agginā jhāpetvā khemanagaraṁ pavisitvā pāsādaṁ āruyha
  ñātigaṇaparivuto surasabhojanaṁ bhuñjeyya. Evaṁ coranagaraṁ viya sakkāyo, khemanagaraṁ
  viya nibbānaṁ, mahāyodho viya yogāvacaro. Tassevaṁ hoti "yāva sakkāyo vattati, 3-
  tāva dvattiṁsakammakaraṇāṭṭhanavutirogapañcavīsatimahābhayehi parimuccanaṁ natthī"ti. So
  mahāyodho sannāhaṁ viya sīlasannāhaṁ

  *  *  *  *  *  *
  Footnote: 1 cha. abbūḷhesikoti 2 chaṂa. otāretvā 3 chaṂa. sakkāyavaṭṭaṁ vaṭṭati
-------------------------------------------------
[page 035]
  Katvā paññākhaggaṁ gahetvā khaggena esikāthambhe viya arahattamaggena taṇhesikaṁ
  luñcitvā so yodho sadvārabāhakaṁ nagarakavāṭaṁ viya pañcorambhāgiyasaṁyojanaggaḷaṁ
  ugghāṭetvā so yodho palighaṁ viya avijjāpalighaṁ ukkhipitvā so yodho pākāraṁ
  bhindanto parikhaṁ viya kammābhisaṅkhāraṁ bhindanto jātisaṁsāraparikhaṁ pakiritvā 1- so
  yodho coranagarasobhatthāya 2- ussāpitaddhaje viya mānaddhaje pātetvā sakkāyanagaraṁ
  jhāpetvā so yodho khemanagare uparipāsāde subhojanaṁ viya kilesaparinibbānanagaraṁ
  pavisitvā amataṁ nirodhārammaṇaṁ phalasamāpattisukhaṁ anubhavamāno kālaṁ vītimāneti.
                     2. Dutiyacetovimuttiphalasuttavaṇṇanā
      [72] Dutiye aniccasaññāti khandhapañcakaṁ hutvā abhāvākārena aniccanti
  uppajjanakasaññā. Anicce dukkhasaññāti yadaniccaṁ, taṁ paṭipīḷanākārena dukkhanti
  uppajjanakasaññā. Dukkhe anattasaññāti yaṁ dukkhaṁ, taṁ avasavattanākārena
  anattāti uppajjanakasaññā. Sesaṁ heṭṭhā vuttanayameva. Imesu pana dvīsupi
  suttesu vipassanāphalaṁ nāma kathitanti.
                       3. Paṭhamadhammavihārīsuttavaṇṇanā
      [73] Tatiye divasaṁ atināmetīti divasaṁ atikkāmeti. Riñcati paṭisallānanti
  ekībhāvaṁ vissajjeti. Desetīti katheti pakāseti. Dhammapaññattiyāti dhammassa
  paññāpanāya. 3- Dhammaṁ pariyāpuṇātīti navaṅgavasena catusaccadhammaṁ pariyāpuṇāti
  vaḷañjeti katheti. Na riñcati paṭisallānanti ekībhāvaṁ na vissajjeti. Anuyuñjati
  ajjhattaṁ cetosamathanti niyakajjhatte cittasamādhiṁ āsevati bhāveti, samathakammaṭṭhāne
  yuttappayutto hoti.
      Hitesināti hitaṁ esantena. Anukampakenāti anukampamānena. Anukampaṁ
  upādāyāti anukampaṁ cittena pariggahetvā, paṭiccātipi vuttaṁ hoti. Kataṁ vo

  *  *  *  *  *  *
  Footnote: 1 chaṂa. vikiritvā 2 chaṂa. nagarasobhatthāya 3 Sī. dhammasaññattiyāti dhammassa
  saññāpanāya
-------------------------------------------------
[page 036]
  Taṁ mayāti taṁ mayā ime pañca puggale desentena tumhākaṁ kataṁ. Ettakameva
  hi anukampakassa satthu kiccaṁ yadidaṁ aviparītadhammadesanā. Ito paraṁ pana paṭipatti
  nāma sāvakānaṁ kiccaṁ. Tenāha etāni bhikkhu rukkhamūlāni .pe. Anusāsanīti.
  Tattha ca rukkhamūlānīti iminā rukkhamūlasenāsanaṁ dasseti. Suññāgārānīti iminā
  janavivittaṭṭhānaṁ. Ubhayenāpi ca yogānurūpaṁ senāsanamācikkhati, dāyajjaṁ niyyādeti.
  Jhāyathāti ārammaṇūpanijjhānena aṭṭhatiṁsārammaṇāni, lakkhaṇūpanijjhānena ca
  aniccādito khandhāyatanādīni upanijjhāyatha, samathañca vipassanañca vaḍḍhethāti vuttaṁ
  hoti. Mā pamādatthāti mā pamajjittha. Mā pacchā vippaṭisārino ahuvatthāti ye
  hi pubbe daharakāle ārogyakāle annasappāyādisampattikāle 1- satthusammukhībhāva-
  kāle ca yonisomanasikāravirahitā rattindivaṁ maṅkuṇabhattā 2- hutvā seyyasukha-
  middhasukhamanuyuttā pamajjanti, te pacchā jarākāle rogakāle maraṇakāle
  vipattikāle satthu parinibbutakāle 3- ca taṁ pubbe pamādavihāraṁ anussarantā
  sappaṭisandhikālakiriyañca bhāriyaṁ sampassamānā vippaṭisārino honti. Tumhe pana
  tādisā mā ahuvatthāti etamatthaṁ dassento āha "mā pacchā vippaṭisārino
  ahuvatthā"ti. Ayaṁ vo amhākaṁ anusāsanīti ayaṁ amhākaṁ santikā "jhāyatha mā
  pamādatthā"ti tumhākaṁ anusāsanī, ovādoti vuttaṁ hoti.
                       4. Dutiyadhammavihārīsuttavaṇṇanā
      [74] Catutthe uttariṁ cassa paññāya atthaṁ nappajānātīti tato pariyattito
  uttariṁ tassa dhammassa saha vipassanāya maggapaññāya atthaṁ nappajānāti, cattāri
  saccāni na passati nappaṭivijjhatīti attho. Sesavāresupi eseva nayo. Evametesu
  dvīsupi suttesu bahussuto bhikkhu vipassanākammiko sotāpanno sakadāgāmī anāgāmī
  khīṇāsavoti cha janā dhammavihārino nāmāti veditabbā.

  *  *  *  *  *  *
  Footnote: 1 cha. sattasappāyādisampattikāle 2 chaṂa. maṅkulabhattā 3 chaṂa. parinibbānakāle
-------------------------------------------------
[page 037]
                       5. Paṭhamayodhājīvasuttavaṇṇanā
      [75] Pañcame yodhājīvāti yuddhūpajīvino. Rajagganti hatthiassādīnaṁ
  pādappahārabhinnāya bhūmiyā uggataṁ rajakkhandhaṁ. Na santhambhatīti santhambhitvā ṭhātuṁ
  na sakkoti. Sahati rajagganti rajakkhandhaṁ disvāpi adhivāseti. Dhajagganti
  hatthiassādīnaṁ piṭṭhesu vā rathesu vā ussāpitānaṁ dhajānaṁ aggaṁ. Ussāhananti 1-
  hatthiassarathānañceva balakāyassa ca uccāsaddamahāsaddaṁ. Sampahāreti 2- samāgate
  appamattakepi pahāre. Haññatīti 3- vihaññati vighātaṁ āpajjati. Byāpajjatīti vipattiṁ
  āpajjati, pakatibhāvaṁ jahati. Sahati sampahāranti dve tayo pahāre patvāpi
  sahati adhivāseti. Tameva saṅgāmasīsanti taṁyeva jayakkhandhāvāraṭṭhānaṁ. Ajjhāvasatīti
  sattāhamattaṁ abhibhavitvā āvasati. Kiṁkāraṇā? laddhappahārānupakārajagganatthañceva 4-
  katakammānaṁ visesaṁ ñatvā ṭhānantaradānatthañca issariye sukhānubhavanatthañca.
      Idāni yasmā satthu yodhājīvehi kiccaṁ natthi, imasmiṁ pana sāsane tathārūpe
  pañca puggale dassetuṁ idaṁ opammaṁ ābhataṁ. Tasmā te puggale dassento evameva
  khotiādimāha. Tattha saṁsīdatīti micchāvitakkasmiṁ saṁsīdati anupavisati. Na sakkoti
  brahmacariyaṁ sandhāretunti brahmacariyavāsaṁ anupacchijjamānaṁ gopetuṁ na sakkoti.
  Sikkhādubbalyaṁ āvikatvāti sikkhāya dubbalabhāvaṁ pakāsetvā. Kimassa rajaggasminti
  kiṁ tassa puggalassa rajaggaṁ nāmāti vadati. Abhirūpāti abhirūpavatī. 5- Dassanīyāti
  dassanayoggā. Pāsādikāti dassaneneva cittappasādāvahā. Paramāyāti uttamāya.
  Vaṇṇapokkharatāyāti sarīravaṇṇena ceva aṅgasaṇṭhānena ca. Ohasatīti 6- avahasati.
  Ullapatīti katheti. Ujjagghatīti pāṇiṁ paharitvā mahāhasitaṁ hasati. Upphaṇḍetīti
  upphaṇḍanakathaṁ 7- katheti. Abhinisīdatīti abhibhavitvā santike vā ekāsane vā nisīdati.

  *  *  *  *  *  *
  Footnote: 1 chaṂa. ussāraṇanti 2 ka. sampadhāreti
  3 Sī. āhaññatīti 4 chaṂa. laddhapahārānaṁ pahārajagganatthañceva 5 Sī. atirūpā
  6 Ma. uhasatīti, cha. ūhasatīti 7 chaṂa. uppaṇḍetīti uppaṇḍanakathaṁ
-------------------------------------------------
[page 038]
  Dutiyapadepi eseva nayo. Ajjhottharatīti avattharati. Viniveṭhetvā vinimocetvāti
  gahitaṭṭhānato tassā hatthaṁ vinibbeṭhetvā ceva mocetvā ca. Sesamettha uttānattha-
  mevāti. Imasmiṁ sutte vaṭṭavivaṭṭaṁ kathitaṁ.
                       6. Dutiyayodhājīvasuttavaṇṇanā
      [76] Chaṭṭhe asicammaṁ gahetvāti asiṁ ca cammaṁ ca gahetvā. Dhanukalāpaṁ
  sannayhitvāti dhanuñca sarakalāpañca sannayhitvā. Viyuḷhanti yuddhasannivesavasena
  ṭhitaṁ. 1- Saṅgāmaṁ otaratīti mahāyuddhaṁ otarati. Ussahati vāyamatīti ussāhañca
  vāyāmañca karoti. Hanantīti ghātenti. Pariyādentīti pariyādayanti. 2-
  Upalikkhantīti vijjhanti. Apanentīti sakasenaṁ gahetvā gacchanti. Apanetvā ñātakānaṁ
  nentīti sakasenaṁ netvā tato ñātakānaṁ santikaṁ nenti. Nīyamānoti attano gehaṁ vā
  sesañātakasantikaṁ vā nīyamāno. Upaṭṭhahanti paricarantīti pahārasodhanavaṇakappanādīni
  karontā jagganti gopayanti.
      Arakkhiteneva kāyenāti arakkhitena kāyadvārena. Arakkhitāya vācāyāti
  arakkhitena vacīdvārena. Arakkhitena cittenāti arakkhitena manodvārena. Anupaṭṭhitāya
  satiyāti satiṁ sūpaṭṭhitaṁ akatvā. Asaṁvutehi indriyehīti manacchaṭṭhehi
  indriyehi apihitehi agopitehi. Rāgo cittaṁ anuddhaṁsetīti rāgo uppajjamānova
  samathavipassanācittaṁ dhaṁseti, dūre khipati. Rāgapariyuṭṭhitomhi āvuso rāgaparetoti ahaṁ
  āvuso rāgena ratto, rāgena anugato.
      Aṭṭhikaṅkalūpamātiādīsu aṭṭhikaṅkalūpamā appassādaṭṭhena. Maṁsapesūpamā
  bahusādhāraṇaṭṭhena. Tiṇukkūpamā anudahanaṭṭhena. Aṅgārakāsūpamā mahābhitāpaṭṭhena.
  Supinakūpamā ittarapaccupaṭṭhānaṭṭhena. Yācitakūpamā tāvakālikaṭṭhena. Rukkhaphalūpamā
  sabbaṅgapaccaṅgapalibhañjanaṭṭhena. Asisūnūpamā adhikuṭṭanaṭṭhena. Sattisūlūpamā

  *  *  *  *  *  *
  Footnote: 1 chaṂa. viyūḷhanti yuddhasannivesavesena ṭhitaṁ 2 Sī. pariyādentīti pariyādiyanti,
  chaṂa. pariyādāpentīti pariyāpādayanti
-------------------------------------------------
[page 039]
  Vinivijjhanaṭṭhena. Sappasirūpamā sāsaṅkasappaṭibhayaṭṭhena. Ussahissāmīti ussāhaṁ
  karissāmi. Dhārayissāmīti samaṇabhāvaṁ dhāressāmi. 1- Abhiramissāmīti abhiratiṁ
  uppādessāmi na ukkaṇṭhissāmi. Sesamettha uttānameva. Imasmiṁ sutte
  vaṭṭavivaṭṭaṁ kathitanti.
                       7. Paṭhamānāgatabhayasuttavaṇṇanā
      [77] Sattame āraññakenāti araññavāsinā. Appattassāti asampattassa
  jhānavipassanāmaggaphalappabhedassa visesassa pattiyā. Sesapadesupi eseva nayo. So
  mamassa antarāyoti so mama jīvitantarāyo ca brahmacariyantarāyo ca, puthujjana-
  kālakiriyaṁ karontassa saggantarāyo ca maggantarāyo ca bhaveyya. Handāti
  vavassaggatthe 2- nipāto. Viriyaṁ ārabhāmīti duvidhaṁpi viriyaṁ karomi. Satthakāti satthaṁ
  viya sandhibandhanacchedakā vātā. Vāḷehīti kakkhaḷehi. Māṇavehīti corehi.
  Katakammehi vā akatakammehi vāti ettha corikaṁ katvā nikkhantā katakammā nāma,
  corikaṁ kātuṁ gacchantā akatakammā nāMa. Tattha katakammā kammassa nipphannattā
  sattānaṁ galalohitaṁ gahetvā devatānaṁ baliṁ karonti, akatakammā "evaṁ no kammaṁ
  nipphajjissatī"ti paṭhamataraṁ karonti. Idaṁ sandhāya te maṁ jīvitā voropeyyunti
  vuttaṁ. Vāḷā amanussāti kakkhaḷā duṭṭhā yakkhādayo amanussā.
                       8. Dutiyānāgatabhayasuttavaṇṇanā
      [78] Aṭṭhame purā maṁ so dhammo āgacchatīti yāva so dhammo maṁ na
  upagacchati, tāva ahaṁ puretarameva viriyaṁ ārabhāmīti attho. Khīrodakībhūtāti khīrodakaṁ
  viya bhūtā ekībhāvaṁ upagatā. Piyacakkhūhīti mettacakkhūhi.

  *  *  *  *  *  *
  Footnote: 1 chaṂa. dhārayissāmi 2 Ma. vacanasāmatthe
-------------------------------------------------
[page 040]
                       9. Tatiyānāgatabhayasuttavaṇṇanā
      [79] Navame dhammasandosā vinayasandosoti dhammasandosena vinayasandoso
  hoti. Kathaṁ pana dhammasmiṁ dussante vinayo dussati nāma? samathavipassanādhammesu
  gabbhaṁ aggaṇhantesu pañcavidho vinayo na hoti, evaṁ dhamme dussante vinayo
  dussati. Dussīlassa pana saṁvaravinayo nāma na hoti, tasmiṁ asati samathavipassanā
  gabbhaṁ na gaṇhāti. Evaṁ vinayasandosenapi dhammasandoso veditabbo. Abhidhammakathanti
  sīlādiuttamadhammakathaṁ. 1- Vedallakathanti vedapaṭisaṁyuttaṁ ñāṇamissakakathaṁ. Kaṇhaṁ dhammaṁ
  okkamamānāti randhagavesitāya upārambhapariyesanavasena kāḷakaṁ kammaṁ okkamamānā.
  Apica duṭṭhacittena puggalaṁ ghaṭentāpi taṁ kaṇhaṁ dhammaṁ attano dahantāpi lābha-
  sakkāratthaṁ kathentāpi kaṇhaṁ dhammaṁ okkamantiyeva.
      Gambhīrāti pāligambhīRā. Gambhīratthāti atthagambhīRā. Lokuttarāti lokuttara-
  dhammadīpakā. Suññatāpaṭisaṁyuttāti khandhadhātuāyatanapaccayākārapaṭisaṁyuttā. Na aññā
  cittaṁ upaṭṭhapessantīti jānanatthāya cittaṁ na ṭhapessanti. Uggahetabbaṁ
  pariyāpuṇitabbanti uggahetabbe ca vaḷañjetabbe ca. Kavikatāti 2- silokādibandhanavasena
  kavīhi katā. Kāveyyāti tasseva vevacanaṁ. Bāhirakāti sāsanato bahiddhā ṭhitā.
  Sāvakabhāsitāti bāhirasāvakehi bhāsitā. Sesamettha heṭṭhā vuttanayattā ca
  suviññeyyattā ca uttānatthameva.
                      10. Catutthānāgatabhayasuttavaṇṇanā
      [80] Dasame kalyāṇakāmāti sundarakāmā. Rasaggānīti uttamarasāni. Saṁsaṭṭhā
  viharissantīti pañcavidhena saṁsaggena saṁsaṭṭhā viharissanti sannidhikāraparibhoganti
  sannidhikatassa paribhogaṁ. Oḷārikaṁpi nimittanti ettha paṭhaviṁ khaṇantopi khaṇāhīti
  āṇāpentopi paṭhaviyaṁ oḷārikaṁ nimittaṁ karoti nāMa. Tiṇakaṭṭhasākhāpalāsaṁ

  *  *  *  *  *  *
  Footnote: 1 Sī. ttamadhammakathaṁ 2 chaṂa. kavitāti
-------------------------------------------------
[page 041]
  Chindantopi chindāti āṇāpentopi haritagge oḷārikaṁ nimittaṁ karoti
  nāMa. Ājīvatthāya paṇṇanivāpāadīni gāhāpente 1- phalāni ocinante vā
  ocināpente vā 2- vattabbameva natthi. Imesu catūsu suttesu satthārā sāsane
  vuḍḍhiparihāni kathitā.
                         Yodhājīvavaggo tatiyo.
                       --------------------
                           9. 4. Theravagga
                          1. Rajanīyasuttavaṇṇanā
      [81] Catutthassa paṭhame rajanīyesūti 3- rāgassa paccayesu ārammaṇesu.
  Sesesupi eseva nayo.
                         2. Vītarāgasuttavaṇṇanā
      [82] Dutiye makkhīti guṇamakkhako. Paḷāsīti yugaggāhalakkhaṇena paḷāsena
  samannāgato.
                          3. Kuhakasuttavaṇṇanā
       [83] Tatiye kuhakoti tīhi kuhanavatthūhi samannāgato. Lapakoti lābhasannissitāya
  lapanāya samannāgato. Nemittikoti nimittakiriyakārako. Nippesikoti nippesanakatāya 4-
  samannāgato. Lābhena ca lābhaṁ nijigiṁsitāti lābhena lābhagavesako. Sukkapakkho
  vuttavipallāsavasena veditabbo. Catutthaṁ uttānameva.

  *  *  *  *  *  *
  Footnote: 1 Sī. pana vāsiādīni gāhāpento, Ma. pana vāsiādīhi gāhāpento
  2 Sī.,Ma. ocinanto vā ocināpento vā 3 pāli. rajanīye 4 ka. nippesanakathāya
-------------------------------------------------
[page 042]
                          5. Akkhamasuttavaṇṇanā
      [85] Pañcame akkhamo hoti rūpānanti rūpārammaṇānaṁ anadhivāsako
  hoti, tadārammaṇehi rāgādīhi abhibhuyyati. Eseva nayo sabbattha.
                      6. Paṭisambhidāppattasuttavaṇṇanā
      [86] Chaṭṭhe atthapaṭisambhidāppattoti pañcasu atthesu pabhedagataṁ ñāṇaṁ
  patto. Dhammapaṭisambhidāppattoti catubbidhe dhamme pabhedagataṁ ñāṇaṁ patto.
  Niruttipaṭisambhidāppattoti dhammaniruttīsu pabhedagataṁ ñāṇaṁ patto. Paṭibhāṇa-
  paṭisambhidāppattoti tesu tīsu ñāṇesu pabhedagataṁ ñāṇaṁ patto. So pana tāni
  tīṇi ñāṇāneva jānāti, na tesaṁ kiccaṁ karoti. Uccāvacānīti mahantakhuddakāni.
  Kiṁkaraṇīyānīti iti kātabbāni.
                         7. Sīlavantasuttavaṇṇanā
      [87] Sattamaṁ uttānameva. Sīlaṁ panettha khīṇāsavasīlameva, bāhusaccampi
  khīṇāsavabāhusaccameva, vācāpi khīṇāsavassa kalyāṇavācāva, jhānānipi kiriyajjhānāneva
  kathitānīti veditabbāni.
                          8. Therasuttavaṇṇanā
      [88] Aṭṭhame theroti thirabhāvappatto. Rattaññūti pabbajitadivasato paṭṭhāya
  atikkantānaṁ bahunnaṁ rattīnaṁ ñātā. Ñātoti paññāto pākaṭo. Yasassīti yasanissito.
  Micchādiṭṭhikoti ayāthāvadiṭṭhiko. Saddhammā vuṭṭhāpetvāti dasakusalakammapatha-
  dhammato vuṭṭhāpetvā. Asaddhamme patiṭṭhāpetīti dasākusalakammapathesu patiṭṭhāpeti.
-------------------------------------------------
[page 043]
                         9. Paṭhamasekhasuttavaṇṇanā
      [89] Navame sekhassāti sikkhakassa sakaraṇīyassa. Parihānāyāti upariguṇehi 1-
  parihānatthāya. Kammārāmatāti navakamme ramanakabhāvo. Bhassārāmatāti allāpasallāpe
  ramanakabhāvo. Niddārāmatāti niddāya 2- ramanakabhāvo. Saṅgaṇikārāmatāti
  gaṇasaṅgaṇikāya ramanakabhāvo. Yathāvimuttaṁ cittaṁ na paccavekkhatīti yathā 3- yaṁ
  cittaṁ vimuttaṁ, ye ca dosā pahīnā, guṇā ca paṭiladdhā, te paccavekkhitvā
  upariguṇapaṭilābhāya vāyāmaṁ na karotīti attho. Iti imasmiṁ sutte sattannaṁ
  sekhānaṁ upariguṇehi parihānikāraṇañca vuḍḍhikāraṇañca kathitaṁ. Yañca nāma
  sekhassa parihānikāraṇaṁ, taṁ puthujjanassa paṭhamameva hotīti.
                        10. Dutiyasejasuttavaṇṇanā
      [90] Dasame viyattoti byatto cheko. Kiṁkaraṇīyesūti iti kattabbesu.
  Cetosamathanti samādhikammaṭṭhānaṁ. Ananulomikenāti sāsanassa ananucchavikena.
  Atikālenāti atipātova. Atidivāti divā vuccati majjhantiko, taṁ atikkamitvā.
  Ābhisallekhikāti ativiya kilesasallekhikā. Cetovivaraṇasappāyāti cittavivaraṇasaṅkhātānaṁ
  samathavipassanānaṁ sappāyā. Appicchakathāti appicchā hothāti kathanakathā.
  Santuṭṭhikathāti catūhi paccayehi santuṭṭhā hothāti kathanakathā. Pavivekakathāti tīhi
  vivekehi vivittā hothāti kathanakathā. Asaṁsaggakathāti pañcavidhena saṁsaggena
  asaṁsaṭṭhā hothāti kathanakathā. Viriyārambhakathāti duvidhaṁ viriyaṁ ārabhathāti kathanakathā.
  Sīlakathādīsu sīlaṁ ārabbha kathā sīlakathā. Samādhiṁ ārabbha, paññaṁ ārabbha,
  pañcavidhaṁ vimuttiṁ ārabbha, ekūnavīsatipaccavekkhaṇasaṅkhātaṁ vimuttiñāṇadassanaṁ ārabbha
  kathā vimuttiñāṇadassanakathā. Na nikāmalābhītiādīsu na icchiticchitalābhī dukkhalābhī
  na vipulalābhīti attho. Sesaṁ uttānamevāti.
                          Theravaggo catuttho.

  *  *  *  *  *  *
  Footnote: 1 Ma. upariupariguṇehi 2 chaṂa. niddāyane 3 Sī. yathāssa
-------------------------------------------------
[page 044]
                           10. 5. Kakudhavagga
                       1-2. Sampadāsuttadvayavaṇṇanā
      [91-92] Pañcamassa paṭhame pañca sampadā missikā kathitā. Dutiye purimā
  catasso missikā, pañcamī lokikāva.
                         3. Byākaraṇasuttavaṇṇanā
      [93] Tatiye aññabyākaraṇānīti arahattabyākaraṇāni. Mandattāti mandabhāvena
  aññāṇena. Momūhattāti atimūḷhabhāvena. Aññaṁ byākarotīti arahattaṁ pattosmīti
  katheti. Icchāpakatoti icchāya abhibhūto. Adhimānenāti adhigatamānena. Sammadevāti
  hetunā nayena kāraṇeneva.
                      4-5. Phāsuvihārasuttādivaṇṇanā
      [94-95] Catutthe phāsuvihārāti sukhavihāRā. Pañcame akuppanti arahattaṁ.
                          6. Sutadharasuttavaṇṇanā
      [96] Chaṭṭhe appaṭṭhoti appasamārambho. Appakiccoti appakaraṇīyo. Subharoti
  sukhena bharitabbo suposo. Susantosoti tīhi santosehi suṭṭhu santoso.
  Jīvitaparikkhāresūti jīvitasambhāresu. Appāhāroti mandāhāro. Anodarikattanti
  na odarikabhāvaṁ amahagghasabhāvaṁ anuppatto. 1- Appamiddhoti na bahuniddo.
  Sattamaṭṭhamāni uttānatthāni.
                          9. Sīhasuttavaṇṇanā
      [99] Navame sakkaccaññeva pahāraṁ 2- deti no asakkaccanti anavaññāya

  *  *  *  *  *  *
  Footnote: 1 chaṂa. anuyutto 2 chaṂa. ayaṁ pāṭho na dissati
-------------------------------------------------
[page 045]
  Avirajjhitvāva deti, no avaññāya virajjhitvā. Mā me yoggapatho nassāti mayā
  katayoggapatho mayhaṁ mā nassatu, "eko sīho uṭṭhāya biḷāraṁ paharanto virajjhitvā
  paharī"ti evaṁ vattāro mā hontūti attho. Annabhāranesādānanti ettha
  annaṁ vuccati yavabhattaṁ, 1- taṁ bhāro etesanti annabhāRā. Yācakānaṁ 2- etaṁ
  nāmaṁ. Nesādāti 3- vuccanti sākuṇikā. Iti sabbapacchimāya koṭiyā etesaṁ
  yācakanesādānampi sakkaccameva deseti.
                        10. Kakudhatherasuttavaṇṇanā
      [100] Dasame attabhāvapaṭilābhoti sarīrapaṭilābho. Dve vā tīṇi vā
  māgadhakāni gāmakkhettānīti ettha māgadhikaṁ gāmakkhettaṁ gāvutaṁ 4- atthi khuddakaṁ,
  atthi majjhimaṁ, atthi mahantaṁ, khuddakaṁ gāmakkhettaṁ ito cattāḷīsaṁ usabhāni, 5-
  ito cattāḷīsanti gāvutaṁ hoti, majjhimaṁ ito gāvutaṁ, ito gāvutanti aḍḍhayojanaṁ
  hoti, mahantaṁ ito diyaḍḍhagāvutaṁ, ito diyaḍḍhagāvutanti tigāvutaṁ hoti. Tesu
  khuddakena gāmakkhettena tīṇi, khuddakena ca majjhimena ca dve gāmakkhettāni tassa
  attabhāvo. Tigāvutaṁ hissa sarīraṁ. Pariharissāmīti paṭijaggissāmi gopayissāmi.
  Rakkhassetanti rakkhassu etaṁ. Moghapurisoti tucchapuriso. Nāssassāti na etassa
  bhaveyya. Samudācareyyāmāti katheyyāMa. Sammannatīti sammānaṁ karoti. Yaṁ tumo
  karissati tumova tena paññāyissatīti yaṁ esa karissati, esova tena kammena
  pākaṭo bhavissati. Sesaṁ sabbattha uttānamevāti.
                          Kakudhavaggo pañcamo.
                         Dutiyapaṇṇāsako niṭṭhito.
                            -----------

  *  *  *  *  *  *
  Footnote: 1 Sī. yavasaṁ 2 Sī. yāvasikānaṁ 3 chaṂa. nesādā 4 chaṂa. ayaṁ pāṭho na dissati
  5 Sī.,ka. usabhā
-------------------------------------------------
[page 046]
                           3. Tatiyapaṇṇāsaka
                         11. 1. Phāsuvihāravagga
                         1. Sārajjasuttavaṇṇanā
      [101] Tatiyassa paṭhame vesārajjakaraṇāti visāradabhāvāvahā. 1- Sārajjaṁ hotīti
  domanassaṁ hoti.
                         2. Ussaṅkitasuttavaṇṇanā
      [102] Dutiye ussaṅkitaparisaṅkitoti ussaṅkito ca parisaṅkito ca. Api
  akuppadhammopīti api akuppadhammo khīṇāsavo samānopi parehi pāpabhikkhūhi ussaṅkita-
  parisaṅkito hotīti attho. Vesiyāgocarotiādīsu vesiyā vuccanti rūpūpajīviniyo,
  tā gocaro assāti vesiyāgocaro, tāsaṁ gehaṁ abhiṇhagamanoti attho. Sesapadesu
  eseva nayo. Tattha pana vidhavāti matapatikā. Thullakumārīti mahallikakumāriyo.
                         3. Mahācorasuttavaṇṇanā
      [103] Tatiye ito bhogena paṭisantharissāmīti ito mama sāpateyyato bhogaṁ
  gahetvā tena paṭisanthāraṁ karissāmi, tassa ca mama ca antaraṁ pidahissāmīti
  attho. Gahaṇānīti parasantakānaṁ bhaṇḍānaṁ gahaṇāni. Guyhamantāti guhitabbamantā.
  Antaggāhikāyāti sassataṁ vā ucchedaṁ vā gahetvā ṭhitāya. Sesamettha uttānatthameva.
  Catutthe sabbaṁ heṭṭhā vuttanayameva.
                        5. Phāsuvihārasuttavaṇṇanā
      [105] Pañcame mettaṁ kāyakammanti mettacittena pavattitaṁ kāyakammaṁ.
  Āvi ceva raho cāti sammukhe ceva parammukhe ca. Itaresupi eseva nayo.

  *  *  *  *  *  *
  Footnote: 1 Sī. ñāṇasomanassakaraṇā visāradabhāvāvahā
-------------------------------------------------
[page 047]
  Yāni tāni sīlānītiādi catupārisuddhisīlavasena vuttaṁ. Samādhisaṁvattanikānīti
  maggasamādhiphalasamādhinibbattakāni. Sīlasāmaññagatoti samānasīlataṁ gato, ekasadisasīlo
  hutvāti attho. Takkarassāti yo naṁ karoti, tassa. Iti imasmiṁ sutte sīlaṁ
  sāmaññakaṁ 1- kathitaṁ, diṭṭhi vipassanāsammādiṭṭhīti.
                         6. Ānandasuttavaṇṇanā
      [106] Chaṭṭhe no ca paraṁ adhisīle sampavattā hotīti paraṁ sīlabhāvena
  na garahati na upavadati. Attānupekkhīti attanova katākataṁ jānanavasena attānaṁ
  anupekkhitā. No parānupekkhīti parassa katākatesu abyāvaṭo. Appaññātoti
  apākaṭo appapuñño. Appaññātakenāti appaññātabhāvena apākaṭatāya mandapuññatāya.
  No paritassatītiparitāsaṁ nāpajjati. Iti iminā suttena 2- khīṇāsavova kathitoti.
                         7-8. Sīlasuttādivaṇṇanā
      [107-108] Sattame sīlasamādhipaññā missikā kathitā, vimutti arahattaphalaṁ,
  vimuttiñāṇadassanaṁ paccavekkhaṇañāṇaṁ lokiyameva. Aṭṭhamepi eseva nayo. Paccavekkhaṇañāṇaṁ
  panettha asekhassa pavattattā asekhanti vuttaṁ.
                      9-10. Cātuddisasuttādivaṇṇanā
      [109-110] Navame cātuddisoti catūsu disāsu appaṭihatacāro. Imasmiṁ
  suttepi khīṇāsavova kathito. Dasame alanti yutto. Idhāpi khīṇāsavova kathito.
                         Phāsuvihāravaggo paṭhamo.
                         ----------------

  *  *  *  *  *  *
  Footnote: 1 chaṂa. sīlaṁ missakaṁ 2 chaṂa. imasmiṁ sutte
-------------------------------------------------
[page 048]
                         12. 2. Andhakavindavagga
                          1. Kulupakasuttavaṇṇanā
      [111] Dutiyassa paṭhame asanthavavissāsīti attanā saddhiṁ santhavaṁ akarontesu
  vissāsaṁ anāpajjantesuyeva vissāsaṁ karoti. Anissaravikappīti anissarova samāno
  "imaṁ detha, imaṁ gaṇhathā"ti issaro viya vikappeti. Byatthupasevīti vissaṭṭhāni 1-
  bhinnakulāni ghaṭanatthāya upasevati. Upakaṇṇakajappīti kaṇṇamūle mantaṁ gaṇhāti.
  Sukkapakkho vuttavipariyāyena veditabbo.
                        2. Pacchāsamaṇasuttavaṇṇanā
      [112] Dutiye pattapariyāpannaṁ na gaṇhātīti upajjhāye nivattitvā ṭhite
  attano tucchapattaṁ datvā tassa pattaṁ na gaṇhāti, tato vā diyyamānaṁ na
  gaṇhāti. Na nivāretīti idaṁ vacanaṁ āpattivītikkamavacanaṁ nāmāti na jānāti,
  ñatvāpi 2- "bhante evarūpaṁ nāma vattuṁ na vaṭṭatī"ti na nivāreti. Kathaṁ
  opātetīti tassa kathaṁ chinditvā 3- attano kathaṁ paveseti. Jaḷoti jaḍo. 4-
  Eḷamūgoti paggharitakheḷamūgo. 5- Tatiyaṁ uttānameva.
                        4. Andhakavindasuttavaṇṇanā
      [114] Catutthe sīlavā hothāti sīlavanto hotha. Ārakkhasatinoti dvāra-
  rakkhikāya satiyā samannāgatā. Nipakkasatinoti dvārarakkhanakeneva ñāṇena
  samannāgatasatino. Satārakkhena cetasā samannāgatāti satārakkhena cittena
  samannāgatā. Appabhassāti appakathā. Sammādiṭṭhikāti kammassakatajjhānavipassanā-
  maggaphalavasena pañcavidhā sammādiṭṭhiyā samannāgatā. Apica paccavekkhaṇañāṇaṁpi
  sammādiṭṭhiyevāti veditabbaṁ.

  *  *  *  *  *  *
  Footnote: 1 Sī. viyatthūpasevīti viyatthāni, chaṂa. vissaṭṭhupasevīti vissaṭṭhāni
  2 chaṂa. ñatvā vāpi 3 chaṂa. bhinditvā 4 Sī.khaḷoti jaḷo, Ma. eḷoti jaḷo
  5 chaṂa. paggharitakheḷamukho
-------------------------------------------------
[page 049]
                         5. Maccharinīsuttavaṇṇanā
      [115] Pañcame āvāsamaccharinīti āvāsaṁ maccharāyati, tattha aññesaṁ vāsaṁ
  na sahati. Kulamaccharinīti upaṭṭhākakulaṁ maccharāyati, aññesaṁ tattha upasaṅkamanaṁ na
  sahati. Lābhamaccharinīti lābhaṁ maccharāyati, aññesantaṁ upapajjantaṁ na sahati.
  Vaṇṇamaccharinīti guṇaṁ maccharāyati, aññesaṁ guṇakathaṁ na sahati, dhammamaccharinīti
  pariyattidhammaṁ maccharāyati, aññesaṁ dātuṁ na icchati.
                       6-7. Vaṇṇanāsuttādivaṇṇanā
      [116-117] Chaṭṭhe saddhādeyyaṁ vinipātetīti parehi saddhāya dinnapiṇḍapātato
  aggaṁ agahetvā parassa deti. Sattame issukinīti issāya samannāgatā. Sesaṁ sabbattha
  uttānamevāti.
                         Andhakavindavagago dutiyo.
                          --------------
                          13. 3. Gilānavagga
                       4. Dutiyaupaṭṭhākasuttavaṇṇanā
      [124] Tatiyassa catutthe na paṭibaloti kāyabalena ca ñāṇabalena ca na
  samannāgato. 1- Āmisantaroti āmisahetuko cīvarādīni paccāsiṁsamāno.
                      5-6. Anāyussāsuttadvayavaṇṇanā
      [125-126] Pañcame anāyussāti āyupacchedanā na āyuvaḍḍhanā. Chaṭṭhepi
  eseva nayo.

  *  *  *  *  *  *
  Footnote: 1 chaṂa. asamannāgato
-------------------------------------------------
[page 050]
                         7. Vapakāsasuttavaṇṇanā
      [127] Sattame nālaṁ saṁghamhā vapakāsitunti saṁghato nikkhamitvā ekako
  vasituṁ na yutto. Kāmaṁ cesa saṁghamajjhepi vasituṁ ayuttova asaṁghasobhanatāya, 1-
  ovādānusāsanipaṭibaddhattā pana nippariyāyeneva saṁghamhā vapakāsituṁ na yutto. Alaṁ
  saṁghamhā vapakāsitunti cātuddisattā saṁghamhā nikkhamma ekakova vasituṁ yutto,
  saṁghasobhanattā 2- pana saṁghepi vasituṁ yuttoyeva. Aṭṭhamaṁ uttānatthameva.
                         9. Parikuppasuttavaṇṇanā
      [129] Navame āpāyikāti apāyagāmino. Nerayikāti nirayagāmino. Parikuppāti
  parikuppanasabhāvā purāṇavaṇasadisā. Atekicchāti akattabbapaṭikammā. 3- Dasamaṁ
  uttānatthamevāti.
                          Gilānavaggo tatiyo.
                          --------------
                           14. 4. Rājavagga
                      1. Paṭhamacakkānuvattanasuttavaṇṇanā
      [131] Catutthassa paṭhame dhammenāti dasakusaladhammena. Cakkanti āṇācakkaṁ.
  Atthaññūti rajjatthaṁ 4- jānāti. Dhammaññūti paveṇidhammaṁ jānāti. Mattaññūti
  daṇḍe vā balismiṁ vā pamāṇaṁ jānāti. Kālaññūti rajjasukhānubhavanakālaṁ
  vinicchayakaraṇakālaṁ janapadacārikakālañca jānāti. Parisaññūti ayaṁ parisā khattiyaparisā,
  ayaṁ brāhmaṇaparisā vessaparisā suddaparisā samaṇaparisāti jānāti.

  *  *  *  *  *  *
  Footnote: 1 Sī. asaṁghasobhanattā 2 chaṂa. saṁghasobhanatāya
  3 chaṂa. akattabbaparikammā 4 Sī. hetuṁ, ṭīkā. rañjituṁ
-------------------------------------------------
[page 051]
      Tathāgatavāre atthaññūti pañca atthe jānāti. Dhammaññūti cattāro
  dhamme jānāti. Mattaññūti catūsu paccayesu paṭiggahaṇaparibhogamattaṁ jānāti.
  Kālaññūti ayaṁ kālo paṭisallānassa, 1- ayaṁ samāpattiyā, ayaṁ dhammadesanāya,
  ayaṁ janapadacārikāyāti evaṁ kālaṁ jānāti. Parisaññūti ayaṁ parisā khattiyaparisā
  .pe. Ayaṁ samaṇaparisāti jānāti. Anuttaranti navahi lokuttaradhammehi anuttaraṁ.
  Dhammacakkanti seṭṭhacakkaṁ.
                      2. Dutiyacakkānuvattanasuttavaṇṇanā
      [132] Dutiye pitarā pavattitaṁ cakkanti cakkavattimhi pabbajite vā kālakate
  vā cakkaratanaṁ sattāhamattaṁ ṭhatvā antaradhāyati, kathamesa taṁ anuppavatteti nāma?
  pituppaveṇiyaṁ ṭhatvā cakkavattivattaṁ pūretvā cakkavattirajjaṁ kārentopi pitarā
  pavattitameva anuppavatteti nāMa.
                        3. Dhammarājāsuttavaṇṇanā
      [133] Tatiyaṁ tikanipāte vuttanayameva. Sevitabbāsevitabbe panettha
  pacchimapadadvayameva viseso. Tattha sammāājīvo sevitabbo, micchāājīvo na sevitabbo.
  Sappāyo gāmanigamo sevitabbo, asappāyo na sevitabbo.
                         4. Yassaṁdisaṁsuttavaṇṇanā
      [134] Catutthe ubhatoti dvīhipi pakkhehi. Mātito ca pitito cāti yassa
  hi mātā khattiyā, mātu mātā khattiyā, tassāpi mātā khattiyā. Pitā
  khattiyo, pitu pitā khattiyo, tassapi pitā khattiyo. So ubhato sujāto mātito
  ca pitito ca. Saṁsuddhagahaṇikoti saṁsuddhāya mātukucchiyā samannāgato. "samavepākiniyā
  Gahaṇiyā"ti ettha pana kammajatejodhātugahaṇīti vuccati. Yāva sattamā pitāmahayugāti

  *  *  *  *  *  *
  Footnote: 1 chaṂa. paṭisallīnassa
-------------------------------------------------
[page 052]
  Ettha pitu pitā pitāmaho, pitāmahassa yugaṁ pitāmahayugaṁ. Yuganti āyuppamāṇaṁ
  vuccati. Abhilāpamattameva cetaṁ, atthato pana pitāmahoyeva pitāmahayugaṁ. Tato uddhaṁ
  sabbepi pubbapurisā 1- pitāmahaggahaṇeneva gahitā. Evaṁ yāva sattamo puriso, tāva
  saṁsuddhagahaṇiko, athavā akkhitto anupakuṭṭho jātivādenāti dasseti. Akkhittoti
  "apanetha etaṁ, kiṁ iminā"ti evaṁ akkhitto anapekkhito. 2- Anupakuṭṭhoti na
  upakuṭṭho na akkosaṁ vā niddaṁ vā pattapubbo. Kena kāraṇenāti? jātivādena, "itipi
  hīnajātiko eso"ti evarūpena vacanenāti attho.
      Aḍḍhotiādīsu 3- yo koci attano santakena vibhavena aḍḍho hoti. Idha
  pana na kevalaṁ aḍḍhoyeva, mahaddhano mahatā aparimāṇasaṅkhena dhanena
  samannāgatoti attho. Pañcakāmaguṇavasena mahantā uḷārā bhogā assāti
  mahābhogo. Paripuṇṇakoṭṭhāgāroti koso vuccati bhaṇḍāgāraṁ, nidahitvā ṭhapitena
  dhanena paripuṇṇakoso, dhaññena ca paripuṇṇakoṭṭhāgāroti attho. Athavā catubbidho
  koso hatthī assā rathā pattīti, 4- tividhaṁ koṭṭhāgāraṁ dhanakoṭṭhāgāraṁ dhañña-
  koṭṭhāgāraṁ vatthakoṭṭhāgāranti. Taṁ sabbaṁpi paripuṇṇamassāti paripuṇṇakosa-
  koṭṭhāgāro. Assavāyāti kassaci bahuṁpi dhanaṁ dentassa senā na suṇāti, sā
  anassavā nāma hoti. Kassaci adentassāpi suṇātiyeva, ayaṁ assavā nāMa.
  Ovādapaṭikārāyāti 5- "idaṁ vo kattabbaṁ, idaṁ na kattabban"ti dinnaovādakarāya.
  Paṇḍitoti paṇḍiccena samannāgato. Byattoti paññāveyyattiyena yutto. Medhāvīti
  ṭhānuppattikapaññāya samannāgato. Paṭibaloti samattho. Atthe cintetunti vuḍḍhiatthe
  cintetuṁ. So hi paccuppannātthavaseneva "atītepi evaṁ ahesuṁ, anāgatepi
  evaṁ bhavissantī"ti cinteti. Vijitāvīnanti vijitavijayānaṁ, mahantena vā vijayena
  samannāgatānaṁ. Vimuttacittānanti pañcahi vimuttīhi vimuttamānasānaṁ.

  *  *  *  *  *  *
  Footnote: 1 Ma. pitupakkhapurisā 2 chaṂa. anavakkhitto 3 chaṂa. addhotiādīsu
  4 chaṂa. raṭṭhanti 5 chaṂa. ovādapaṭikarāyāti
-------------------------------------------------
[page 053]
                       5-6. Patthanāsuttadvayavaṇṇanā
      [135-136] Pañcame negamajānapadassāti nigamavāsino ca raṭṭhavāsino ca
  janassa. Hatthismintiādīhi hatthiassarathatharudhanulekhamuddāgaṇanādīni soḷasamahāsippāni
  dassitāni. Anavayoti samattho paripuṇṇo. Sesamettha heṭṭhā vuttanayeneva veditabbaṁ.
  Chaṭṭhe uparajjanti 1- uparājabhāvaṁ.
                         7. Appaṁsupatisuttavaṇṇanā
      [137] Sattame purisādhippāyāti asaddhammavasena purise uppannādhippāyā
  purisajjhāsayā. Ādānādhippāyoti idāni gahetuṁ sakkhissāmi, idāni na 2-
  sakkhissāmīti evaṁ gahaṇādhippāyo. Visaññogādhippāyoti idāni nibbānaṁ
  pāpuṇissāmi, idāni pāpuṇissāmīti evaṁ nibbānajjhāsayo.
                         8. Bhattādakasuttavaṇṇanā
      [138] Aṭṭhame bhattādakoti bhattakkhādako, bahubhattabhuñjoti attho.
  Okāsapharaṇoti okāsaṁ pharitvā aññesaṁ sambādhaṁ katvā ṭhānena okāsapharaṇo.
  Tattha tattha laṇḍaṁ sādheti 3- pātetīti laṇḍasādhano. 4- Ettakā hatthīti gaṇanakāle
  salākaṁ gaṇhātīti salākaggāhī. Nisīdanasayanavasena mañcapīṭhaṁ maddatīti mañcapīṭhamaddano. 5-
  Bhikkhugaṇanakāle salākaṁ gaṇhātīti salākaggāhī.
                          9. Akkhamasuttavaṇṇanā
      [139] Navame hatthikāyanti hatthighaṭaṁ. Sesesupi eseva nayo. Saṅgāme
  avacarantīti saṅgāmāvacaRā. Ekissā vā tiṇodakadattiyā vimānitoti ekadivasaṁ
  ca 6- ekena tiṇodakadānena vimānito, ekadivasamattaṁ aladdhatiṇodakoti attho.

  *  *  *  *  *  *
  Footnote: 1 chaṂa. oparajjanti 2 chaṂa. ayaṁ saddo na dissati 3 chaṂa. sāreti
  4 chaṂa. laṇḍasāraṇo 5 Sī. pīṭhamaddano 6 chaṂa. ayaṁ saddo na dissati
-------------------------------------------------
[page 054]
  Ito paraṁpi eseva nayo. Na sakkoti cittaṁ samādahitunti ārammaṇe cittaṁ
  sammā ṭhapetuṁ na sakkoti. Sesamettha uttānameva. Imasmiṁ pana sutte vaṭṭavivaṭṭaṁ
  kathitanti veditabbaṁ.
                          10. Sotasuttavaṇṇanā
      [140] Dasame duruttānanti na suṭṭhu vuttānaṁ dosavasena pavattitānaṁ
  pharusavacanānaṁ. Durāgatānanti dukkhuppādanākārena sotadvāraṁ āgatānaṁ. Vacanapathānanti
  vacanānaṁ. Dukkhānanti dukkhamānaṁ. Tibbānanti 1- bahalānaṁ tāpanasabhāvānaṁ
  vā. Kharānanti pharusānaṁ. Kaṭukānanti tikhiṇānaṁ. Asātānanti amadhurānaṁ
  amanāpānanti manaṁ appāyituṁ vaḍḍhetuṁ asamatthānaṁ. Pāṇaharānanti jīvitaharānaṁ.
  Yā sā disāti sabbasaṅkhārasamathādivasena dhamme 2- dissati avadissatīti 3- nibbānaṁ
  disāti veditabbaṁ. Yasmā pana taṁ āgamma sabbe saṅkhārā samathaṁ gacchanti,
  tasmā sabbasaṅkhārasamathoti vuttaṁ. Sesaṁ sabbattha uttānameva. Imasmiṁ pana sutte
  sīlasamādhipaññā missikā kathitāti.
                          Rājavaggo catuttho.
                          --------------
                          15. 5. Tikaṇḍakīvagga
                        1. Avajānātisuttavaṇṇanā
      [141] Pañcamassa paṭhame saṁvāsenāti ekatovāsena. Ādeyyamukhoti 4- ādiyanamukho,
  gahaṇamukhoti attho. Tamenaṁ datvā avajānātīti "ayaṁ dinnaṁ paṭiggahetumeva
  jānātī"ti evaṁ avamaññati. Tamenaṁ saṁvāsena avajānātīti appamattake kismiñcideva

  *  *  *  *  *  *
  Footnote: 1 ka. tippānanti 2 chaṂa. ayaṁ pāṭho na dissati
  3 chaṂa. apadissatīti 4 Sī. ādiyyamukhoti, Ma. ādiyamukhoti
-------------------------------------------------
[page 055]
  Kujjhitvā "jānāmahaṁ tayā katakammaṁ, ettakaṁ addhānaṁ ahaṁ kiṁ karonto vasiṁ,
  nanu tuyhameva katākataṁ vīmaṁsanto"tiādīni vattā hoti. Atha itaro "addhā koci mayhaṁ
  doso bhavissatī"ti kiñci paṭippharituṁ na sakkoti. Taṁ khippaññeva adhimuccito 1-
  hotīti taṁ vaṇṇaṁ vā avaṇṇaṁ vā sīghameva saddahati. Saddahanaṭṭhena hi ādānena
  esa ādiyanamukhoti vutto. 2- Ādhīyamukhoti 3- pāliyā pana ṭhapitamukhoti attho. Magge
  khatāavāṭo viya āgatāgataṁ udakaṁ vaṇṇaṁ vā avaṇṇaṁ vā saddahanavasena sampaṭicchituṁ
  ṭhapitamukhoti vuttaṁ hoti.
      Ittarasaddhoti parittasaddho. Kusalākusale dhamme na jānātītiādīsu kusale
  dhamme "ime kusalā"ti na jānāti, akusale dhamme "ime akusalā"ti na jānāti.
  Tathā sāvajje sadosadhamme "ime sāvajjā"ti, anavajje ca niddosadhamme
  "ime anavajjā"ti, hīne hīnāti, paṇīte paṇītāti. Kaṇhasukkasappaṭibhāgeti
  "ime kaṇhā sukke paṭibāhitvā 4- ṭhitattā sappaṭibhāgā nāma, ime ca sukkā
  kaṇhe paṭibāhitvā ṭhitattā sappaṭibhāgā"ti na jānāti.
                         2. Ārabhatisuttavaṇṇanā
      [142] Dutiye ārabhati ca vippaṭisārī ca hotīti āpattivītikkamavasena ārabhati ceva,
  tappaccayā ca vippaṭisārī hoti. Cetovimuttiṁ paññāvimuttinti arahattasamādhiñceva
  arahattaphalañāṇañca. Nappajānātīti anadhigatattā na jānāti. Ārabhati na vippaṭisārī
  hotīti āpattiṁ āpajjati, vuṭṭhitattā pana na vippaṭisārī hoti. Na ārabhati
  vippaṭisārī hotīti sakiṁ āpattiṁ āpajjitvā tato vuṭṭhāya pacchā kiñcāpi
  nāpajjati, vippaṭisāraṁ pana vinodetuṁ na sakkoti. Na ārabhati na vippaṭisārī hotīti
  na ceva āpattiṁ āpajjati, na ca vippaṭisārī hoti. Tañca

  *  *  *  *  *  *
  Footnote: 1 chaṂa. adhimuccitā 2 Sī. ādiyyamukhoti vutto, Ma. ādiyanamukhoti attho
  3 chaṂa. ādheyyamukhoti 4 chaṂa. paṭibāhetvā
-------------------------------------------------
[page 056]
  Cetovimuttiṁ .pe. Nirujjhantīti arahattaṁ pana appatto hoti. Pañcamanayena
  khīṇāsavo kathito.
      Ārabhajāti 1- āpattivītikkamasambhavā. Vippaṭisārajāti vippaṭisārato jātā.
  Pavaḍḍhantīti punappunaṁ uppajjanena vaḍḍhanti. Ārabhaje āsave pahāyāti
  vītikkamasambhave āsave āpattidesanāya vā āpattivuṭṭhānena vā pajahitvā.
  Paṭivinodetvāti suddhante ṭhitabhāvappaccavekkhaṇena nīharitvā. Cittaṁ paññañca
  bhāvetūti vipassanācittañca taṁsampayuttapaññañca bhāvetu. Sesaṁ iminā upāyeneva
  veditabbanti.
                         3. Sārandadasuttavaṇṇanā
      [143] Tatiye kāmādhimuttānanti vatthukāmakilesakāmesu adhimuttānaṁ. Dhammānu-
  dhammapaṭipannoti navalokuttaradhammatthāya sahasīlakaṁ pubbabhāgapaṭipadaṁ paṭipanno
  paṭipattipūrako puggalo dullabho lokasmiṁ.
                         4. Tikaṇḍakīsuttavaṇṇanā
      [144] Catutthe appaṭikūleti appaṭikūlārammaṇe. Paṭikūlasaññīti paṭikūlanti
  evaṁsaññī. 2- Eseva nayo sabbattha. Kathaṁ panāyaṁ evaṁ viharatīti? iṭṭhasmiṁ vatthusmiṁ
  pana asubhāya vā pharati, aniccato vā upasaṁharati. Evaṁ tāva appaṭikūle paṭikūlasaññī
  viharati. Aniṭṭhasmiṁ vatthusmiṁ mettāya vā pharati, dhātuto vā upasaṁharati. Evaṁ
  paṭikūle appaṭikūlasaññī viharati. Ubhayasmiṁ pana purimanayassa ca pacchimanayassa ca
  vasena tatiyacatutthavārā vuttā, chaḷaṅgupekkhāvasena pañcamo. Chaḷaṅgupekkhā cesā
  khīṇāsavassa upekkhāsadisā, na pana khīṇāsavupekkhā. Tattha upekkhako vihareyyāti
  majjhattabhāve ṭhito vihareyya. Kvacinīti 3- kismiñci ārammaṇe. Katthacīti
  kismiñca

  *  *  *  *  *  *
  Footnote: 1 chaṂa. ārambhajāti 2 Ma. evaṁ katasaññī 3 chaṂa. kvacanīti
-------------------------------------------------
[page 057]
  Padese. Kiñcināti 1- koci appamattakopi. Iti imasmiṁ sutte pañcasu ṭhānesu
  vipassanāva kathitā. Taṁ āraddhavipassako eko 2- bhikkhu kātuṁ sakkoti, ñāṇavā
  paññuttaro bahussutasamaṇopi kātuṁ sakkoti. Sotāpannasakadāgāmianāgāmino
  kātuṁ sakkontiyeva, khīṇāsave vattabbameva natthīti. Pañcamaṁ uttānatthameva.
                          6. Mittasuttavaṇṇanā
      [146] Chaṭṭhe kammantaṁ kāretīti khettādikammantaṁ kāreti. Adhikaraṇaṁ
  ādiyatīti cattāri adhikaraṇāni ādiyati. Pāmokkhesu bhikkhūsūti disāpāmokkhesu
  bhikkhūsu. Paṭiviruddho hotīti paccanīkaggāhitāya viruddho hoti. Avaṭṭhānacārikanti
  avavaṭṭhāne cārikaṁ. 3-
                       7. Asappurisadānasuttavaṇṇanā
      [147] Sattame asakkaccaṁ dānaṁ 4- detīti na sakkaritvā suciṁ katvā
  deti. Acittīkatvā detīti acittīkārena agāravavasena deti. Apaviṭṭhaṁ 5- detīti
  na nirantaraṁ deti, athavā chaḍḍetukāmo viya deti. Anāgamanadiṭṭhiko detīti
  katassa 6- nāma phalaṁ āgamissatīti evaṁ āgamanadiṭṭhiṁ na uppādetvā deti.
      Sukkapakkhe cittīkatvā detīti deyyadhamme ca dakkhiṇeyyesu ca cittīkāraṁ
  upaṭṭhapetvā deti. Tattha deyyadhammaṁ paṇītaṁ ojavantaṁ katvā dento deyyadhamme
  cittīkāraṁ upaṭṭhapeti nāMa. Puggalaṁ vicinitvā dento dakkhiṇeyyesu cittīkāraṁ
  upaṭṭhapeti nāMa. Sahatthā detīti āṇattiyā parahatthena adatvā "anamatagge
  saṁsāre vicarantena me hatthapādānaṁ aladdhakālassa pamāṇaṁ nāma natthi, vaṭṭamokkhaṁ
  bhavanissaraṇaṁ karissāmī"ti sahattheneva deti. Āgamanadiṭṭhikoti "anāgatabhāvassa
  paccayo bhavissatī"ti kammañca vipākañca saddahitvā detīti.

  *  *  *  *  *  *
  Footnote: 1 Sī. kiñcanāti, chaṂa. kiñcananti 2 chaṂa. ayaṁ pāṭho na dissati
  3 Sī. anavatthacārikanti avavatthānacārikaṁ, chaṂa. anavatthacārikanti anavatthānacārikaṁ
  4 chaṂa. ayaṁ pāṭho na dissati 5 chaṂa. apaviddhaṁ 6 Sī. kudāssu
-------------------------------------------------
[page 058]
                        8. Sappurisadānasuttavaṇṇanā
      [148] Aṭṭhame saddhāyāti dānaṁ ca dānaphalaṁ ca saddahitvā. Kālenāti
  yuttappayuttakālena. Anaggahitacittoti 1- aggahitacitto muttacāgo hutvā.
  Anupahaccāti anupaghātetvā guṇe amakkhetvā. Kālāgatā cassa atthā paripūrā 2-
  hontīti atthā āgacchamānā vayovuḍḍhakālena 3- anāgantvā yuttappayuttakāle
  paṭhamavayasmiṁyeva āgacchanti ceva bahū ca honti.
                       9. Paṭhamasamayavimuttasuttavaṇṇanā
      [149] Navame samayavimuttassāti appitappitakkhaṇeyeva vikkhambhitehi kilesehi
  vimuttattā samayavimuttisaṅkhātāya lokiyavimuttiyā vimuttacittassa. Dasamaṁ
  uttānatthameva.
                         Tikaṇḍakīvaggo pañcamo.
                        Tatiyapaṇṇāsako niṭṭhito.
                          ---------------

  *  *  *  *  *  *
  Footnote: 1 Ma. anuggahitacittoti 2 chaṂa. pacurā 3 chaṂa. vayovuḍḍhakāle
-------------------------------------------------
[page 059]
                           4. Catutthapaṇṇāsaka
                          16. 1. Saddhammavagga
                      1. Paṭhamasammattaniyāmasuttavaṇṇanā
      [151] Catutthassa paṭhame abhabbo niyāmaṁ okkamituṁ kusalesu dhammesu
  sammattanti kusalesu dhammesu sammattabhūtaṁ magganiyāmaṁ okkamituṁ abhabbo abhājanaṁ.
  Kathaṁ paribhotītiādīsu "kiṁkathā nāma esā"ti vadanto kathaṁ paribhoti nāMa.
  "kinnāmesa Katheti, kiṁ ayaṁ jānātī"ti vadanto kathikaṁ 1- paribhoti nāMa. "mayaṁ
  Kiṁ jānāma, kuto amhākaṁ etaṁ sotuṁ balan"ti vadanto attānaṁ paribhoti
  nāMa. Vipariyāyena sukkapakkho veditabbo.
                      2. Dutiyasammattaniyāmasuttavaṇṇanā
      [152] Dutiye anaññāte aññātamānīti aviññātasmiṁyeva "viññātaṁ idaṁ
  mayā"ti evaṁmānī.
                      3. Tatiyasammattaniyāmasuttavaṇṇanā
       [153] Tatiye makkhī dhammaṁ suṇātīti makkhī hutvā guṇamakkhanacittena
  dhammaṁ suṇāti. Saupārambhacittoti 2- niggahāropanacitto. Randhagavesīti guṇarandhaṁ
  guṇacchiddaṁ gavesanto.
                     4. Paṭhamasaddhammasammosasuttavaṇṇanā
      [154] Catutthe na sakkaccaṁ dhammaṁ suṇantīti ohatasotā sukatakārino
  hutvā na suṇanti. Na pariyāpuṇantīti yathāsutaṁ dhammaṁ vaḷañjentāpi sakkaccaṁ
  na vaḷañjenti. 3- Pañcamaṁ uttānameva.

  *  *  *  *  *  *
  Footnote: 1 ka. kathitaṁ 2 chaṂa. upārambhacittoti 3 chaṂa. vaḷañjantāpi sakkaccaṁ na vaḷañjanti
-------------------------------------------------
[page 060]
                     6. Tatiyasaddhammasammosasuttavaṇṇanā
      [156] Chaṭṭhe appaṭisaraṇoti appatiṭṭho. Ācariyā hi suttantassa
  paṭisaraṇannāma, tesaṁ abhāvā appaṭisaraṇo hoti. Sesamettha heṭṭhā vuttanayameva.
                         7. Dukkathāsuttavaṇṇanā
      [157] Sattame puggalaṁ upanidhāyāti taṁ taṁ puggalaṁ upanikkhipitvāva, sakkhiṁ
  katvāti attho. Kacchamānāyāti kathiyamānāya. Sesamettha aṭṭhamañca uttānatthameva. 1-
                          9. Udāyīsuttavaṇṇanā
      [159] Navame anupubbikathaṁ 2- kathessāmīti dānānantaraṁ sīlaṁ, sīlānantaraṁ
  sagganti evaṁ desanānupubbikaṁ 3- vā, yaṁ yaṁ suttapadaṁ vā gāthāpadaṁ vā nikkhittaṁ
  hoti, tassa tassa anurūpaṁ kathaṁ vā kathessāmīti cittaṁ upaṭṭhapetvā paresaṁ dhammo
  desetabbo. Pariyāyadassāvīti tassa tassa atthassa taṁ taṁ kāraṇaṁ dassento.
  Kāraṇañhi idha pariyāyoti vuttaṁ. Anuddayataṁ paṭiccāti "mahāsambādhappatte satte
  sambādhato mocessāmī"ti anukampaṁ āgamMa. Na āmisantaroti na āmisahetuko,
  attano catuppaccayalābhaṁ anāsiṁsantoti attho. Attānañca parañca anupahaccāti
  attukkaṁsanaparavambhanādivasena attānañca parañca guṇūpaghātena anupahantvā.
                       10. Duppaṭivinodayasuttavaṇṇanā
      [160] Dasame duppaṭivinodayāti yāni hassādīni kiccāni uppādetuṁ ṭhānāni
  honti, 4- tesu matthakaṁ asampattesu antarāyeva dunnīhārā dūvikkhambhayā honti.
  Paṭibhāṇanti kathetukāmatā vuccati. Ime pañca duppaṭivinodayā, na suppaṭivinodayā. 5-

  *  *  *  *  *  *
  Footnote: 1 chaṂa. uttānatthamevāti 2 Sī. ānupubbikathaṁ, chaṂa. anupubbiṁ kathaṁ
  3 Sī. desanānupubbikathā, chaṂa. desanānupubbīkathaṁ 4 chaṂa. nipphādetuṁ ṭhānāni
  uppannāni honti 5 chaṂa. imāni pañca duppaṭivinodayāni, na suppaṭivinodayāni
-------------------------------------------------
[page 061]
  Upāyena pana kāraṇena anurūpāhi paccavekkhaṇānusāsanādīhi sakkā paṭivinodetunti.
                          Saddhammavaggo paṭhamo.
                            -----------
                          17. 2. Āghātavagga
                     1. Paṭhamāaghātapaṭivinayasuttavaṇṇanā
      [161] Dutiyassa paṭhame āghātaṁ paṭivinenti vūpasamentīti āghātapaṭivinayā.
  Yattha bhikkhuno uppanno āghāto sabbaso paṭivinetabboti yattha ārammaṇe
  bhikkhuno āghāto uppanno hoti. Tattha so sabbo imehi pañcahi paṭivinodetabboti
  attho. Mettā tasmiṁ puggale bhāvetabbāti tikacatukkajjhānavasena mettā
  bhāvetabbā. Karuṇāyapi eseva nayo. Upekkhā pana catukkapañcakajjhānavasena
  bhāvetabbā yasmā pana yaṁ puggalaṁ passato cittaṁ na nibbāti, tasmiṁ muditā
  na upaṭṭhahati, 1- tasmā sā na vuttā. Asatiamanasikāroti yathā so puggalo
  na upaṭṭhāti, kuḍḍādīhi antarito viya hoti, evaṁ tasmiṁ asatiamanasikāro
  āpajjitabbo. Sesaṁ heṭṭhā vuttanayattā uttānameva.
                     2. Dutiyāaghātapaṭivinayasuttavaṇṇanā
      [162] Dutiye āghāto etesu paṭivinetabbotipi 2- āghātapaṭivinayā.
  Āghāto etehi paṭivinetabbotipi āghātapaṭivinayā. Paṭivinayāti 3- hi
  paṭivinayavatthūnaṁpi paṭivinayakāraṇānaṁpi etaṁ adhivacanaṁ, tadubhayampi idha vaṭṭati. Pañca hi
  puggalā paṭivinayavatthū honti pañcahi upamāhi pañca paṭipattiyo paṭivinayakāraṇāni.
  Labhati ca kālena kālaṁ cetaso vivaraṁ cetaso pasādanti kāle kāle samathavipassanā-
  cittassa uppannokāsasaṅkhātaṁ vivarañceva saddhāya pasannabhāvasaṅkhātaṁ 4- pasādañca labhati.

  *  *  *  *  *  *
  Footnote: 1 chaṂa. saṇṭhahati 2 Ma. paṭivinodetabboti 3 chaṂa. paṭivinayoti
  4 chaṂa. saddhāsampannabhāvasaṅkhātaṁ
-------------------------------------------------
[page 062]
  Rathiyāyāti antaravīthiyaṁ. Nantakanti pilotikakhaṇḍaṁ. Niggahitvāti akkamitvā.
  Yo tattha sāroti yaṁ tattha thiraṭṭhānaṁ. Taṁ paripātetvāti taṁ luñcitvā. Evameva khoti
  ettha paṁsukūliko viya mettāvihārī daṭṭhabbo, rathiyā 1- nantakaṁ viya veripuggalo,
  dubbalaṭṭhānaṁ viya aparisuddhakāyasamācāratā, thiraṭṭhānaṁ viya parisuddhavacīsamācāratā,
  dubbalaṭṭhānaṁ chaḍḍetvā thiraṭṭhānaṁ ādāya gantvā sibbitvā rajitvā pārupitvā
  vicaraṇakālo viya aparisuddhakāyasamācārataṁ amanasikatvā parisuddhavacīsamācārataṁ
  manasikatvā verimhi cittuppādaṁ nibbāpetvā phāsuvihārakālo daṭṭhabbo.
      Sevālapaṇakapariyonaddhāti sevālena ca udakapappaṭakena ca paṭicchannā.
  Ghammaparetoti ghammena anugato. Kilantoti maggakilanto. Tasitoti taṇhābhibhūto.
  Pipāsitoti pānīyaṁ pātukāmo. Apaviyūhitvāti apanetvā. Pivitvāti pasannaṁ udakaṁ
  pivitvā. Evameva khoti ettha ghammābhitatto puriso viya mettāvihārī daṭṭhabbo,
  sevālapaṇakaṁ viya aparisuddhavacīsamācāratā, pasannaṁ udakaṁ viya parisuddhakāyasamācāratā,
  sevālapaṇakaṁ apaviyūhitvā 2- pasannodakaṁ pivitvā gamanaṁ viya aparisuddhavacīsamācārataṁ
  amanasikatvā parisuddhakāyasamācārataṁ manasikatvā verimhi cittuppādaṁ nibbāpetvā
  phāsuvihārakālo daṭṭhabbo.
      Khobhessāmīti cālessāmi. Loḷessāmīti ākulaṁ karissāmi. Appeyyampi naṁ
  karissāmīti pivituṁ asakkuṇeyyaṁ karissāmi. Catuguṇḍikoti 3- jānūhi ca hatthehi ca
  bhūmiyaṁ patiṭṭhānena catuguṇḍiko hutvā. Gopītakaṁ pivitvāti gāviyo viya mukhena
  ākaḍḍhanto 4- pivitvā. Evameva khoti ettha ghammābhitatto puriso viya
  mettāvihārī daṭṭhabbo, gopadaṁ viya veripuggalo, gopade 5- parittaṁ udakaṁ viya
  tassabbhantare parittaguṇo, catuguṇḍikassa gopītakaṁ pivitvā pakkamanaṁ viya tassa

  *  *  *  *  *  *
  Footnote: 1 chaṂa. rathiyāya 2 chaṂa. apabyūhitvā 3 chaṂa. catukkuṇḍikoti. evamuparipi
  4 chaṂa. ākaḍḍhento 5 Ma. gopadake
-------------------------------------------------
[page 063]
  Aparisuddhakāyavacīsamācārataṁ amanasikatvā yaṁ so kālena kālaṁ dhammassavanaṁ nissāya cetaso
  vivarappasādasaṅkhātaṁ pītipāmojjaṁ labhati, taṁ manasikatvā cittuppādanibbāpanaṁ
  veditabbaṁ.
      Ābādhikoti iriyāpathabhañjanakena visabhāgābādhena ābādhiko. Puratopissāti
  puratopi bhaveyya. Anayabyasananti avuḍḍhiṁ vināsaṁ. Evameva khoti ettha so
  anāthagilāno viya sabbakaṇhadhammasamannāgato puggalo, addhānamaggo viya
  anamataggasaṁsāro, purato ca pacchato ca gāmānaṁ dūrabhāvo viya nibbānassa dūrabhāvo,
  sappāyabhojanānaṁ alābho viya sāmaññaphalabhojanānaṁ alābho, sappāyabhesajjānaṁ
  alābho viya samathavipassanānaṁ abhāvo, paṭirūpaupaṭṭhākānaṁ alābho viya ovādānusāsanīhi
  kilesatikicchakānaṁ abhāvo, gāmantanāyakassa alābho viya nibbānasampāpakassa tathāgatassa
  vā tathāgatasāvakassa vā aladdhabhāvo, aññatarassa purisassa disvā kāruññupaṭṭhānaṁ viya
  tasmiṁ puggale mettāvihārikassa kāruññaṁ uppādetvā cittanibbāpanaṁ veditabbaṁ.
      Acchodakāti pasannodakā. Sātodakāti madhurodakā. Sītodakāti tanusītasalilā.
  Setakāti ūmibhijjanaṭṭhānesu setavaṇṇā. Supatiṭṭhāti samatiṭṭhā. Evameva khoti ettha
  ghammābhitatto puriso viya mettāvihārī daṭṭhabbo, sā pokkharaṇī viya parisuddhasabba-
  dvārapuriso, nhātvā pivitvā paccuttaritvā rukkhacchāyāya nipajjitvā
  yathākāmaṁ gamanaṁ viya tesu dvāresu yaṁ icchati, taṁ ārammaṇaṁ katvā cittanibbāpanaṁ
  veditabbaṁ. Tatiyacatutthāni heṭṭhā vuttanayāneva.
                        5. Pañcapucchāsuttavaṇṇanā
      [165] Pañcame paribhavanti paribhavanto, evaṁ paribhavissāmīti paribhāvanatthāya
  pucchatīti attho. Ñātukāmoti 1- jānitukāmo hutvā.

  *  *  *  *  *  *
  Footnote: 1 chaṂa. aññātukāmoti
-------------------------------------------------
[page 064]
                          6. Nirodhasuttavaṇṇanā
      [166] Chaṭṭhe atthetaṁ ṭhānanti atthi etaṁ kāraṇaṁ. No ce diṭṭheva
  dhamme aññaṁ ārādheyyāti no ce imasmiṁyeva attabhāve arahattaṁ pāpuṇeyya.
  Kavaḷiṅkārāhārabhakkhānaṁ 1- devānanti kāmāvacaradevānaṁ. Aññataraṁ manomayaṁ kāyanti
  jhānamanena nibbattaṁ aññataraṁ suddhāvāsabrahmakāyaṁ. Udāyīti loḷudāyī. 2- So hi
  "manomayan"ti sutvā "āruppe na bhavitabban"ti paṭibāhi. Thero "sāriputto
  kiṁ jānāti, yassa sammukhā evaṁ bhikkhū vacanaṁ paṭikkosantī"ti evaṁ bālānaṁ
  laddhiuppattipaṭibāhanatthaṁ taṁ vacanaṁ anadhivāsetvā yena bhagavā tenupasaṅkami.
      Atthi nāmāti apadissanatthe 3- nipāto. Teneva cettha "ajjhupekkhissathā"ti
  anāgatavacanaṁ kataṁ. Ayaṁ hettha attho:- ānanda tumhe theraṁ bhikkhuṁ viheṭhiyamānaṁ
  ajjhupekkhatha, na vo evaṁ parisahāmi 4- na sahāmi nādhivāsemīti. Kasmā pana bhagavā
  ānandattheraṁyeva evamāhāti? dhammabhaṇḍāgārikattā. Dhammabhaṇḍāgārikassa hi evaṁ
  vadantoyeva 5- paṭibāhituṁ bhāro. Apicesa sāriputtattherassa piyasahāyo, tenāpissa
  esa bhāro. Tattha kiñcāpi bhagavā ānandattheraṁ garahanto evamāha, na panesā
  tasseva garahā, sammukhībhūtānaṁ sabbesaṁyeva garahāti veditabbā. Vihāranti gandhakuṭiṁ.
      Anacchariyanti na acchariyaṁ. Yathāti kāraṇavacanaṁ. Āyasmantaññevettha upavānaṁ
  paṭibhāseyyāti ettha bhagavatā ca evaṁ etadeva kāraṇaṁ ārabbha udāhaṭe
  āyasmatoyeva upavānassa paṭivacanaṁ paṭibhātu upaṭṭhātūti dīpeti. Sārajjaṁ
  okkantanti domanassaṁ anupaviṭṭhaṁ. Sīlavātiādīhi khīṇāsavasīlādīniyeva kathitāni.
  Khaṇḍiccenātiādīni sakkārādīnaṁ kāraṇapucchāvasena vuttāni. Khaṇḍiccādīhi
  kāraṇehi sabrahmacāriṁ 6- sakkareyyunti ayañcettha adhippāyo.

  *  *  *  *  *  *
  Footnote: 1 chaṂa. kabaḷīkārāhārabhakkhānaṁ 2 chaṂa. lāḷudāyī 3 chaṂa. amarisanatthe
  4 Sī.,Ma. evaṁ marisāmi, cha. etaṁ marisayāmi 5 chaṂa. vadanto 6 chaṂa. kiṁ
  khaṇḍiccādīhi kāraṇehi taṁ taṁ sabrahmacāriṁ
-------------------------------------------------
[page 065]
                         7. Codanāsuttavaṇṇanā
      [167] Sattame codakenāti vatthusandassanā āpattisandassanā saṁvāsappaṭikkhepo
  sāmīcipaṭikkhepoti catūhi codanāvatthūhi codayamānena. Kālena vakkhāmi no
  akālenāti ettha cuditakassa kālo kathito, na codakassa. Paraṁ codentena
  hi parisamajjhe vā uposathapavāraṇagge vā āsanasālābhojanasālādīsu vā na
  codetabbaṁ, 1- divāṭṭhāne nisinnakāle "karotāyasmā okāsaṁ, ahaṁ āyasmantaṁ
  vattukāmo"ti evaṁ okāsaṁ kāretvā codetabbaṁ. Puggalepi jane upaparikkhitvā 2-
  yo lolapuggalo abhūtaṁ vatvā bhikkhūnaṁ ayasaṁ āropeti, so okāsakammaṁ vināpi
  codetabbo. Bhūtenāti tacchena sabhāvena. Saṇhenāti maṭṭhena mudukena.
  Atthasañhitenāti atthakāmatāya hitakāmatāya upetena. Avippaṭisāro upadahitabboti 3-
  amaṅkubhāvo uppādetabbo. 4- Alante avippaṭisārāyāti yuttante amaṅkubhāvāya.
  Sesamettha uttānatthamevāti. Aṭṭhamaṁ heṭṭhā vuttanayattā pākaṭameva.
                        9. Khippanisantisuttavaṇṇanā
      [169] Navame khippaṁ nisāmayati upadhārayatīti khippanisanti. 5- Suggahitaṁ katvā
  gaṇhātīti suggahitaggāhī. Atthakusaloti aṭṭhakathāya cheko. Dhammakusaloti pāliyaṁ
  cheko. Niruttikusaloti niruttivacanesu cheko. Byañjanakusaloti akkharappabhede
  cheko. Pubbāparakusaloti atthapubbāparaṁ dhammapubbāparaṁ padapubbāparaṁ 6-
  akkharapubbāparaṁ 7- anusandhipubbāparanti imasmiṁ pañcavidhe pubbāpare cheko. Tattha
  atthapubbāparakusaloti heṭṭhā atthena upari atthaṁ jānāti, upari atthena
  heṭṭhā atthaṁ jānāti. Kathaṁ? so hi heṭṭhā atthaṁ ṭhapetvā upari atthe
  vutte "heṭṭhā attho atthī"ti jānāti. Upari atthaṁ ṭhapetvā heṭṭhā atthe

  *  *  *  *  *  *
  Footnote: 1 cha. codetabbo. evamuparipi 2 chaṂa. puggalaṁ pana upaparikkhitvā
  3 chaṂa. upadahātabboti 4 chaṂa. upanetabbo 5 Sī.,Ma. khippanisantī
  6 chaṂa. ayaṁ pāṭho na dissati 7 chaṂa. byañjanapubbāparaṁ
-------------------------------------------------
[page 066]
  Vuttepi "upari attho atthī"ti jānāti. Ubhato ṭhapetvā majjhe atthe vutte
  "ubhato attho atthī"ti jānāti. Majjhe atthaṁ ṭhapetvā ubhatobhāgesu atthesu
  vuttesu 1- "majjhe attho atthī"ti jānāti. Dhammapubbāparādīsupi eseva nayo.
  Anusandhipubbāpare pana sīlaṁ ādiṁ katvā āraddhe suttante matthake chasu
  abhiññāsu āgatāsu "yathānusandhiṁ yathānupadacchedaṁ 2- suttanto gato"ti jānāti.
  Diṭṭhivasena āraddhe upari saccesu āgatesupi "yathānusandhinā gato"ti jānāti.
  Kalahabhaṇḍanavasena āraddhe upari sāraṇīyadhammesu āgatesupi, dvattiṁsatiracchānakathā-
  vasena āraddhe upari dasakathāvatthūsu 3- āgatesupi "yathānusandhinā gato"ti jānātīti.
                         10. Bhaddajisuttavaṇṇanā
      [170] Dasame abhibhūti abhibhavitvā ṭhito jeṭṭhako. Anabhibhūtoti aññehi
  anabhibhūto. Aññadatthūti ekaṁsavacane nipāto. Dassanavasena daso, sabbaṁ passatīti
  adhippāyo. Vasavattīti sabbaṁ janaṁ vase vatteti. Yathā passatoti iṭṭhārammaṇaṁ
  vā hotu aniṭṭhārammaṇaṁ vā, yenākārena taṁ passantassa. Anantarā āsavānaṁ
  khayo hotīti anantarāyeva arahattaṁ uppajjati. Yathā suṇatoti etthāpi eseva
  nayo. Athavā yaṁ cakkhunā rūpaṁ disvā nirantarameva vipassanaṁ paṭṭhapetvā arahattaṁ
  pāpuṇāti, taṁ tassa arahattaṁ cakkhuviññāṇānantaraṁ nāma hoti. Taṁ sandhāya
  vuttaṁ idaṁ dassanānaṁ agganti. Dutiyepi 4- eseva nayo.
      Yathā sukhitassāti yena maggasukhena sukhitassa. Anantarā āsavānaṁ khayo
  hotīti samanantarameva arahattaṁ uppajjati. Idaṁ sukhānaṁ agganti idaṁ maggasukhaṁ
  sukhānaṁ uttamaṁ. Yathāsaññissāti idhāpi maggasaññā adhippetā. Yathābhūtassāti
  yasmiṁ bhave yasmiṁ attabhāve ṭhitassa. Anantarāti anantarāyena arahattaṁ uppannaṁ. 5-

  *  *  *  *  *  *
  Footnote: 1 chaṂa. atthe vutte 2 Sī. yathānuparicchedaṁ, chaṂa. yathāparicchedaṁ
  3 aṅḍasaka. 24/69/102 paṭhamakathāvatthusutta, khu.u. 25/31/139 meghiyasutta
  4 chaṂa. dutiyapadepi 5 chaṂa. uppajjati
-------------------------------------------------
[page 067]
  Idaṁ bhavānaṁ agganti ayaṁ pacchimo attabhāvo bhavānaṁ aggaṁ nāMa. Athavā
  yathābhūtassāti yehi khandhehi maggakkhaṇe bhūtassa vijjamānassa. Anantarā āsavānaṁ
  khayo hotīti maggānantarameva phalaṁ uppajjati. Idaṁ bhavānaṁ agganti idaṁ maggakkhaṇe
  khandhapañcakaṁ bhavānaṁ aggaṁ nāmāti.
                          Āghātavaggo dutiyo.
                        -------------------
                          18. 3. Upāsakavagga
                       1-3. Sārajjasuttādivaṇṇanā
      [171-173] Tatiyassa paṭhamadutiyatatiyesu agāriyappaṭipatti kathitā. Sotāpanna-
  sakadāgāminopi hontu, vaṭṭantiyeva.
                          4. Verasuttavaṇṇanā
      [174] Catutthe bhayānīti cittutrāsabhayāni. Verānīti akusalaverānipi
  puggalaverānipi. Cetasikanti cittanissitaṁ. Dukkhanti kāyappasādavatthukaṁ dukkhaṁ.
  Domanassanti domanassavedanaṁ. Imasmiṁ sutte viratippahānaṁ kathitaṁ.
                         5. Caṇḍālasuttavaṇṇanā
      [175] Pañcame upāsakapaṭikiṭṭhoti 1- upāsakapacchimako. Kotuhalamaṅgalikoti
  "iminā idaṁ bhavissatī"ti evaṁ pavattattā kotuhalasaṅkhātena diṭṭhasutamutamaṅgalena
  samannāgato. Maṅgalaṁ pacceti no kammanti maṅgalaṁ oloketi, kammaṁ na oloketi.
  Ito ca bahiddhāti imamhā sāsanā bahiddhā. Pubbakāraṁ karotīti dānādikaṁ
  kusalakiccaṁ paṭhamataraṁ karoti.

  *  *  *  *  *  *
  Footnote: 1 chaṂa. upāsakapatikuṭṭhoti
-------------------------------------------------
[page 068]
                           6. Pītisuttavaṇṇanā
      [176] Chaṭṭhe kinti mayanti kena nāma upāyena mayaṁ. Pavivekapītinti
  paṭhamadutiyajjhānāni nissāya uppajjanakaṁ pītiṁ. Kāmūpasañhitanti kāmanissitaṁ duvidhe
  kāme ārabbha uppajjanakaṁ. Akusalūpasañhitanti "migasūkarādayo vijjhissāmī"ti
  saraṁ khipitvā tasmiṁ viraddhe "viraddhaṁ mayā"ti evaṁ akusale nissāya uppajjanakaṁ.
  Tādisesu pana ṭhānesu avirajjhantassa "suṭṭhu me viddhaṁ, suṭṭhu me pahaṭan"ti
  uppajjanakaṁ akusalūpasañhitaṁ sukhaṁ somanassaṁ nāMa. Dānādīnaṁ upakaraṇānaṁ
  asampattiyā uppajjamānaṁ pana kusalūpasañhitaṁ dukkhaṁ domanassanti veditabbaṁ.
                         7. Vaṇijjāsuttavaṇṇanā
      [177] Sattame vaṇijjāti vāṇijakammāni. Upāsakenāti tisaraṇagatena.
  Satthavaṇijjāti āvudhabhaṇḍaṁ kāretvā tassa vikkayo. Sattavaṇijjāti manussavikkayo.
  Maṁsavaṇijjāti sūkaramigādayo posetvā tesaṁ vikkayo. Majjavaṇijjāti yaṅkiñci
   majjaṁ kāretvā tassa vikkayo. Visavaṇijjāti visaṁ kāretvā tassa vikkayo.
  Iti sabbaṁpi imaṁ vaṇijjaṁ neva attanā kātuṁ, na pare samādapetvā kāretuṁ vaṭṭati.
                          8. Rājasuttavaṇṇanā
      [178] Aṭṭhame pabbājentīti raṭṭhamhā pabbājenti. Yathāpaccayaṁ vā
  karontīti yathādhippāyaṁ yathājjhāsayaṁ karonti. Tatheva 1- pāpakammaṁ pavedentīti
  yathā tena kataṁ, taṁ tatheva aññesaṁ ārocenti kathenti.
                           9. Gihisuttavaṇṇanā
      [179] Navame saṁvutakammantanti pihitakammantaṁ. Ābhicetasikānanti

  *  *  *  *  *  *
  Footnote: 1 Ma. tameva
-------------------------------------------------
[page 069]
  Uttamacittanissitānaṁ. Diṭṭhadhammasukhavihārānanti paccakkheyeva dhamme pavattikkhaṇe
  sukhavihārānaṁ. Ariyakantehīti ariyānaṁ kantehi maggaphalasīlehi.
      Ariyadhammaṁ samādāyāti ettha ariyadhammoti pañcasīlāni kathitāni. Merayaṁ vāruṇinti
  catuvidhaṁ 1- merayaṁ pañcavidhañca suraṁ. Dhammañcānuvitakkayeti navavidhaṁ lokuttaradhammaṁ
  anussativasena 2- vitakkeyya. Abyāpajjhaṁ hitaṁ cittanti niddukkhaṁ mettādi-
  brahmavihāracittaṁ. Devalokāya bhāvayeti brahmalokatthāya bhāveyya. Puññatthassa
  jigiṁsatoti 3- puññena atthikassa puññaṁ gavesantassa. Santesūti buddhapaccekabuddha-
  tathāgatasāvakesu. Vipulā hoti dakkhiṇāti evaṁ dinnadānaṁ mahapphalaṁ hoti.
  Anupubbenāti sīlapūraṇādinā anukkamena. Sesaṁ tikanipāte vuttatthameva.
                         10. Gavesīsuttavaṇṇanā
      [180] Dasame sitaṁ pātvākāsīti mahāmaggeneva gacchanto taṁ sālavanaṁ
  oloketvā "atthi nu kho imasmiṁ ṭhāne kiñci sukāraṇaṁ uppannapubban"ti
  addasa kassapabuddhakāle gavesinā upāsakena kataṁ sukāraṇaṁ. Athassa etadahosi
  "idaṁ sukāraṇaṁ bhikkhusaṁghassa apākaṭaṁ paṭicchannaṁ, handa naṁ bhikkhusaṁghassa pākaṭaṁ
  karomī"ti maggā okkamma aññatarasmiṁ padese ṭhitakova sitapātukammaṁ akāsi,
  aggaggadante dassetvā mandahasitaṁ hasi. Yathā hi lokiyamanussā udaraṁ paharantā
  "kahaṁ kahan"ti hasanti, na evaṁ buddhā. Buddhānaṁ pana haṭṭhapahaṭṭhākāra-
  mattameva hoti.
      Hasitañca nāmetaṁ terasahi somanassasahagatacittehi hoti. Tattha lokiyamahājano
  akusalato ca catūhi, kāmāvacarakusalato ca catūhīti aṭṭhahi cittehi hasati, sekhā
  akusalato diṭṭhigatasampayuttāni apanetvā chahi cittehi hasanti, khīṇāsavā catūhi
  sahetukakiriyācittehi, ekena ahetukakiriyācittenāti pañcahi cittehi hasanti.

  *  *  *  *  *  *
  Footnote: 1 chaṂa. catubbidhaṁ 2 chaṂa. anussativaseneva 3 chaṂa. jigīsatoti
-------------------------------------------------
[page 070]
  Tesupi balavārammaṇe āpāthamāgate dvīhi ñāṇasampayuttacittehi hasanti,
  dubbalārammaṇe duhetukacittadvayena ca ahetukacittena cāti tīhi cittehi hasanti.
  Imasmiṁ pana ṭhāne kiriyāhetukamanoviññāṇadhātusomanassasahagatacittaṁ bhagavato
  pahaṭṭhākāramattaṁ hasitaṁ uppādesi. 1-
      Taṁ panetaṁ hasitaṁ evaṁ appamattakaṁpi therassa pākaṭaṁ ahosi. 2- Kathaṁ?
  tathārūpe hi kāle tathāgatassa catūhi dāṭhāhi cātuddasikamahāmeghamukhato 3- samosaritā
  vijjulatā viya 4- virocamānā mahātālakkhandhappamāṇā rasmivaṭṭiyo uṭṭhahitvā
  tikkhattuṁ siravaraṁ padakkhiṇaṁ katvā dāṭhaggesuyeva antaradhāyanti. Tena saññāṇena
  āyasmā ānando bhagavato pacchato gacchamānopi sitapātubhāvaṁ jānāti.
      Iddhanti samiddhaṁ. Phītanti atisamiddhaṁ sabbapāliphullaṁ viya. Ākiṇṇa-
  manussanti janasamākulaṁ. Sīlesu aparipūrakārīti pañcasu sīlesu asamattakārī.
  Paṭidesitānīti upāsakabhāvaṁ paṭidesitāni. Samādapitānīti 5- saraṇesu patiṭṭhāpitānīti
  attho. Iccetaṁ samasamanti iti etaṁ kāraṇaṁ sabbākārato samabhāveneva samaṁ,
  na ekadesena. Natthi kiñci atirekanti mayhaṁ imehi kiñci atirekaṁ natthi.
  Handāti vavassaggatthe nipāto. Atirekāyāti visesakāraṇatthāya paṭipajjāmīti
  attho. Sīlesu paripūrakāriṁ dhārethāti pañcasu sīlesu samattakārīti jānātha.
  Ettāvatā tena pañcasīlāni samādinnāni nāma honti. Kimaṅgaṁ pana na
  mayanti mayaṁ pana keneva kāraṇena paripūrikārino na bhavissāMa. Sesamettha
  uttānamevāti.
                          Upāsakavaggo tatiyo.

  *  *  *  *  *  *
  Footnote: 1 chaṂa. uppādeti 2 chaṂa. hoti 3 chaṂa. cātuddīpikamahāmeghamukhato
  4 Sī. sateratā vijjulatā viya 5 Sī. samādapitāni
-------------------------------------------------
[page 071]
                          19. 4. Araññavagga
                         1. Āraññikasuttavaṇṇanā
      [181] Catutthassa paṭhame mandattā momūhattāti neva samādānaṁ jānāti, na ānisaṁsaṁ.
  Attano pana mandattā momūhattā aññāṇeneva āraññako hoti. Pāpiccho
  icchāpakatoti "araññe me viharantassa `ayaṁ āraññako'ti catupaccayena sakkāraṁ
  karissanti, `ayaṁ bhikkhu lajjī pavivitto'tiādīhi ca guṇehi sambhāvissantī"ti 1-
  evaṁ pāpikāya icchāya ṭhatvā tāyaeva icchāya abhibhūto hutvā āraññako
  hoti. Ummādavasena araññaṁ pavisitvā viharanto pana ummādā cittakkhepā
  āraññako nāma hoti. Vaṇṇitanti idaṁ āraññakaṅgaṁ nāma buddhehi ca
  buddhasāvakehi ca vaṇṇitaṁ pasatthanti āraññako hoti. Idamatthitanti imāya
  kalyāṇāya paṭipattiyā attho etassāti idamatthi, idamatthino bhāvo idamatthitā.
  Taṁ idamatthitaṁyeva nissāya, na aññaṁ kiñci lokāmisanti attho. Sesamettha
  ito paresu ca uttānatthamevāti. 2-
                          Araññavaggo catuttho.
                          ---------------
                         20. 5. Brāhmaṇavagga
                          1. Soṇasuttavaṇṇanā
      [191] Pañcamassa paṭhame brāhmaṇadhammāti brāhmaṇasabhāvā. Sunakhesūti
  kukkuresu. Neva kiṇanti na vikkiṇantīti na gaṇhantā kiṇanti, na dadantā
  vikkiṇanti. Sampiyeneva saṁvāsaṁ sambandhāya 3- sampavattentīti piyā piyaṁ

  *  *  *  *  *  *
  Footnote: 1 chaṂa. sambhāvessantīti 2 chaṂa. uttānatthameva 3 Sī. saṁsaggatthāya
-------------------------------------------------
[page 072]
  Upasaṅkamitvā paveṇiyaṁ bandhanatthaṁ 1- saṁvāsaṁ pavattayanti. Udarāvadehakanti udaraṁ
  avadahitvā 2- upacinitvā pūretvā. Avasesaṁ ādāya pakkamantīti yaṁ bhuñjituṁ na
  sakkonti, taṁ bhaṇḍikaṁ katvā gahetvā gacchanti. Imasmiṁ sutte vaṭṭameva kathitaṁ.
                       2. Doṇabrāhmaṇasuttavaṇṇanā
      [192] Dutiye tvaṁpi noti tvaṁpi nu. Pavattāroti pavattayitāro. Yesanti
  yesaṁ santakaṁ. Mantapadanti vedasaṅkhātaṁ mantameva. Gītanti aṭṭhakādīhi dasahi
  porāṇakabrāhmaṇehi sarasampattivasena sajjhāyitaṁ. Pavuttanti aññesaṁ vuttaṁ,
  vācitanti attho. Samihitanti samupabyuḷhaṁ rāsikataṁ piṇḍaṁ katvā ṭhapitanti
  attho. Tadanugāyantīti etarahi brāhmaṇā taṁ tehi pubbehi gītaṁ anugāyanti
  anusajjhāyanti. Tadanubhāsantīti taṁ anubhāsanti. Idaṁ purimasseva vevacanaṁ.
  Bhāsitamanubhāsantīti tehi bhāsitaṁ anubhāsanti. Sajjhāyitamanusajjhāyantīti tehi
  sajjhāyitaṁ anusajjhāyanti. Vācitamanuvācentīti tehi aññesaṁ vācitaṁ anuvācenti.
  Seyyathīdanti te katameti attho. Aṭṭhakotiādīni 3- tesaṁ nāmāni. Te kira dibbena
  cakkhunā oloketvā parūpaghātaṁ akatvā kassapasammāsambuddhassa bhagavato pāvacanena saha
  saṁsandetvā mante ganthesuṁ. Apare 4- pana brāhmaṇā pāṇātipātādīni pakkhipitvā
  tayo vede bhinditvā buddhavacanena saddhiṁ viruddhe akaṁsu. Tyāssumeti ettha
  assūti nipātamattaṁ, te brāhmaṇā ime pañca brāhmaṇe paññāpentīti attho.
      Mante adhiyamānoti vede sajjhāyanto gaṇhanto. Ācariyadhananti ācariyapadakkhiṇaṁ 5-
  ācariyabhāgaṁ. Na issatthenāti na yodhājīvakammena uppādeti. Na rājaporisenāti na
  rājupaṭṭhākabhāvena. Kevalaṁ bhikkhācariyāyāti suddhāya bhikkhācariyāyaeva. Kapālaṁ
  anatimaññamānoti taṁ bhikkhābhājanaṁ anatimaññamāno. So hi

  *  *  *  *  *  *
  Footnote: 1 Sī. ganthanatthaṁ 2 chaṂa. avadihitvā
  3 ka. aṭṭakotiādīni 4 Sī. aparāparā, cha. aparāpare 5 cha. ācariyadakkhiṇaṁ
-------------------------------------------------
[page 073]
  Puṇṇapattaṁ ādāya sīsaṁ nhāto kuladvāresu ṭhitā "ahaṁ aṭṭhacattāḷīsa vassāni
  komārabrahmacariyaṁ cariṁ, mantāpi me gahitā, ācariyassa ācariyadhanaṁ dassāmi, dhanaṁ
  me dethā"ti yācati. Taṁ sutvā manussā yathāsatti yathābalaṁ aṭṭhapi soḷasapi
  sataṁpi sahassaṁpi denti. Evaṁ sakalagāmaṁ caritvā laddhadhanaṁ ācariyassa niyyādeti.
  Taṁ sandhāyetaṁ vuttaṁ. Evaṁ kho doṇabrāhmaṇo brahmasamo hotīti evaṁ
  brahmavihārehi samannāgatattā brāhmaṇo brahmasamo nāma hoti.
      Neva kayena na vikkayenāti neva attanā kayaṁ katvā gaṇhāti, na
  parena vikkayaṁ katvā dinnaṁ. Udakūpasaṭṭhanti udakena upasaṭṭhaṁ pariccattaṁ. So
  hi yasmiṁ kule vayappattā dārikā atthi, gantvā tassa dvāre tiṭṭhati.
  "kasmā Ṭhitosī"ti vutte "ahaṁ aṭṭhacattāḷīsa vassāni komārabrahmacariyaṁ cariṁ,
  taṁ sabbaṁ tumhākaṁ demi, tumhe mayhaṁ dārikaṁ dethā"ti vadati. Te dārikaṁ ānetvā
  tassa hatthe udakaṁ pātetvā denti. So taṁ udakūpasaṭṭhaṁ bhariyaṁ gaṇhitvā gacchati.
  Atimiḷhajoti atimiḷhe mahāgūtharāsimhi jāto. Tassa sāti tassa etā. Na
  davatthāti na kīḷanatthā. Na ratatthāti na kāmaratiatthā. Methunaṁ uppādetvāti
  dhītaraṁ vā puttaṁ vā uppādetvā "idāni paveṇi ghaṭiyissatī"ti nikkhamitvā
  pabbajati. Sugatiṁ saggaṁ lokanti brahmalokameva sandhāyetaṁ vuttaṁ. Devasamo hotīti
  dibbavihārehi samannāgatattā devasamo nāma hoti.
      Tameva puttassādaṁ nikāmayamānoti yvāssa dhītaraṁ vā puttaṁ vā jātaṁ disvā
  puttapemaṁ puttassādo uppajjati, taṁ paṭṭhayamāno icchamāno. Kuṭumbaṁ ajjhāvasatīti
  kuṭumbaṁ saṇṭhapetvā kuṭumbamajjhe vasati. Sesamettha uttānamevāti.
                         3. Saṅgāravasuttavaṇṇanā
      [193] Tatiye pagevāti paṭhamaññeva. Kāmarāgapariyuṭṭhitenāti kāmarāgagahitena.
  Kāmarāgaparetenāti kāmarāgānugatena. Nissaraṇanti tividhaṁ kāmarāganissaraṇaṁ
-------------------------------------------------
[page 074]
  Vikkhambhananissaraṇaṁ tadaṅganissaraṇaṁ samucchedanissaraṇanti. Tattha asubhe paṭhamajjhānaṁ
  vikkhambhananissaraṇaṁ nāma, vipassanā tadaṅganissaraṇaṁ nāma, arahattamaggo
  samucchedanissaraṇaṁ nāMa. Taṁ tividhaṁpi nappajānātīti attho. Attatthampītiādīsu
  arahattasaṅkhāto attano attho attattho nāma, paccayadāyakānaṁ attho parattho
  nāma, sveva duvidhopi ubhayattho nāma, iminā nayena sabbavāresu attho veditabbo.
      Ayaṁ pana viseso:- byāpādassa nissaraṇantiādīsu hi dve nissaraṇāni
  vikkhambhananissaraṇañca samucchedanissaraṇañca. Tattha byāpādassa tāva mettāya
  paṭhamajjhānaṁ vikkhambhananissaraṇaṁ nāma, anāgāmimaggo samucchedanissaraṇaṁ, thīnamiddhassa
  ālokasaññā vikkhambhananissaraṇaṁ, arahattamaggo samucchedanissaraṇaṁ. Uddhacca-
  kukkuccassa yo koci samatho vikkhambhananissaraṇaṁ, uddhaccassa panettha arahattamaggo,
  kukkuccassa anāgāmimaggo samucchedanissaraṇaṁ. Vicikicchāya dhammavavaṭṭhānaṁ
  vikkhambhananissaraṇaṁ, paṭhamamaggo samucchedanissaraṇaṁ.
      Yā panettha seyyathāpi brāhmaṇa udapatto saṁsaṭṭho lākhāya vātiādikā
  upamā vuttā, tāsu udapattoti udakabharitā pāti. Saṁsaṭṭhoti vaṇṇabhedakaraṇavasena
  saṁsaṭṭho. Ukkuṭṭhitoti kuṭṭhito. 1- Ussadakajātoti usumajāto. 2-
  Sevālapaṇakapariyonaddhoti tilabījakādibhedena sevālena vā nīlamaṇḍūkapiṭṭhivaṇṇena vā
  udakapiṭṭhiṁ chādetvā nibbattena paṇakena pariyonaddho. Vāteritoti vātena pharito 3-
  kampito. Āviloti appasanno. Luḷitoti asannisinno. Kalalībhūtoti kaddamabhūto. 4-
  Andhakāre nikkhittoti koṭṭhakantarādibhede anālokaṭṭhāne ṭhapito. Imasmiṁ sutte
  bhagavā tīhi bhavehi desanaṁ nivaṭṭetvā 5- arahattanikūṭena niṭṭhapeti, 6- brāhmaṇo pana
  saraṇamatte patiṭṭhitoti.

  *  *  *  *  *  *
  Footnote: 1 Sī. ukkaṭṭhitoti kathito, chaṂa. ukkudhito kudhito 2 chaṂa. usumakajāto
  3 chaṂa. erito 4 chaṂa. kaddamībhūto 5 Sī.,Ma. nibbaṭṭetvā 6 chaṂa. niṭṭhapesi
-------------------------------------------------
[page 075]
                        4. Kāraṇapālīsuttavaṇṇanā
      [194] Catutthe kāraṇapālīti pāloti tassa nāmaṁ, rājakulānaṁ pana kammantaṁ 1-
  kāretīti kāraṇapālī nāma jāto. Kammantaṁ kāretīti pātova uṭṭhāya dvāraṭṭālaka-
  pākāre akate kāreti, jiṇṇe paṭijaggāpeti. Piṅgiyāniṁ brāhmaṇanti evaṁnāmakaṁ
  anāgāmiphale patiṭṭhitaṁ ariyasāvakaṁ brāhmaṇaṁ. So kira pātova uṭṭhāya gandhamālādīni
  gāhāpetvā satthu santikaṁ gantvā vanditvā gandhamālādīhi pūjetvā nagaraṁ
  āgacchati, idaṁ brāhmaṇassa devasikaṁ vattaṁ. 2- Taṁ so evaṁ vattaṁ katvā āgacchantaṁ
  addasa. Etadavocāti "ayaṁ brāhmaṇo paññavā ñāṇuttaro, kahaṁ nu kho pātova
  gantvā āgacchatī"ti cintetvā anukkamena santikaṁ āgataṁ sañjānitvā "handa
  kuto"tiādivacanaṁ 3- avoca.
      Tattha divā divasassāti divasassapi divā, majjhantikakāleti attho. Paṇḍito
  maññatīti 4- bhavaṁ piṅgiyānī samaṇaṁ gotamaṁ paṇḍitoti maññati, udāhu noti
  ayamettha attho. Ko cāhambhoti bho samaṇassa. Gotamassa paññāveyyattiyajānane
  ahaṁ ko nāMa. Ko ca samaṇassa gotamassa paññāveyyattiyaṁ jānissāmīti kuto
  cāhaṁ samaṇassa gotamassa paññāveyyattiyaṁ jānissāmi, kena nāma kāraṇena
  jānissāmīti evaṁ sabbathāpi attano ajānanabhāvaṁ dīpeti. Sopi nūnassa
  tādisovāti yo samaṇassa gotamassa paññāveyyattiyaṁ jāneyya, sopi nūna dasa
  pāramiyo pūretvā sabbaññutaṁ patto tādiso buddhoyeva bhaveyya. Sineruṁ vā
  hi paṭhaviṁ vā ākāsaṁ vā sametukāmena tappamāṇo 5- daṇḍo vā rajju vā
  laddhuṁ vaṭṭati, samaṇassa gotamassa paññaṁ jānantenapi tassa ñāṇasadisameva
  sabbaññutañāṇaṁ laddhuṁ vaṭṭatīti dīpeti. Ādaravasena panettha āmeṇḍitaṁ kataṁ.
  Uḷārāyāti uttamāya seṭṭhāya. Ko cāhambhoti bho ahaṁ samaṇassa gotamassa
  pasaṁsane ko nāMa. Ko ca samaṇaṁ gotamaṁ pasaṁsissāmīti kena kāraṇena
  pasaṁsissāmi.

  *  *  *  *  *  *
  Footnote: 1 chaṂa. kammante 2 chaṂa. vattanti 3 chaṂa. handa kuto nūtiādivacanaṁ
  4 chaṂa. maññeti 5 Sī. tappamāṇova, Ma. appamāṇo
-------------------------------------------------
[page 076]
      Pasatthapasatthoti sabbaguṇānaṁ upari varehi sabbalokapasatthehi attano
  guṇeheva pasattho, na tassa aññehi pasaṁsanakiccaṁ atthi. Yathā hi campakapupphaṁ
  vā nīluppalaṁ vā padumaṁ vā lohitacandanaṁ vā attano vaṇṇagandhasiriyāva
  pāsādikañceva sugandhañca, na tassa āgantukehi vaṇṇagandhehi thomanakiccaṁ atthi.
  Yathā ca maṇiratanaṁ vā candamaṇḍalaṁ vā attano ālokeneva obhāsati, na
  tassa aññena obhāsanakiccaṁ atthi. Evaṁ samaṇo gotamo sabbalokapasatthehi
  attano guṇeheva pasattho thomito, sabbalokassa seṭṭhataṁ pāpito. Na tassa
  aññena pasaṁsanakiccaṁ atthi.
      Pasatthehi vā pasatthotipi pasatthapasattho. Ke pana pasatthā nāma? rājā
  Pasenadikosalo kāsikosalavāsikehi pasattho, bimbisāro aṅgamagadhavāsīhi, vesālikā
  licchavī vajjīraṭṭhavāsīhi pasatthā, pāveyyakā mallā kosinārakā mallā aññehi te
  te khattiyā tehi tehi jānapadehi pasatthā, caṅkīādayo brāhmaṇā brāhmaṇagaṇehi,
  anāthapiṇḍikādayo upāsakā upāsakagaṇehi, visākhādikā upāsikā anekasatāhi
  upāsikāhi, sakuludāyiādayo paribbājakā anekehi paribbājakasatehi,
  uppalavaṇṇātherīādikā mahāsāvikā anekehi bhikkhunīsatehi, sāriputtattherādayo
  mahātherā anekasatehi bhikkhūhi, sakkādayo devā anekasahassehi devehi,
  mahābrahmādayo brahmāno anekasahassehi brahmehi pasatthā. Te sabbepi
  dasabalaṁ thomenti vaṇṇenti pasaṁsanti. Iti bhagavā "pasatthapasattho"ti vuccati.
  Atthavasanti atthānaṁ vasaṁ. 1-
      Athassa so attano pasādakāraṇaṁ ācikkhanto seyyathāpi bho purisotiādimāha.
  Tattha aggarasaparitittoti bhojanarasesu pāyāso, sneharasesu gosappi, kasāvarasesu
  khuddakamadhu anelakaṁ, madhurarasesu sakkarāti evamādayo aggarasā nāMa.

  *  *  *  *  *  *
  Footnote: 1 cha. atthānisaṁsaṁ
-------------------------------------------------
[page 077]
  Tesu yena kenaci parititto ākaṇṭhappapamāṇaṁ bhuñjitvā ṭhito. Aññesaṁ
  hīnānanti aggarasehi aññesaṁ hīnarasānaṁ. Suttasoti suttato, suttabhāvenāti
  attho. Sesesupi eseva nayo. Tato tatoti suttādīsu tato tato. Aññesaṁ
  puthusamaṇabrāhmaṇappavādānanti ye aññesaṁ puthusamaṇabrāhmaṇānaṁ laddhisaṅkhātappavādā,
  tesaṁ. Na pihetīti na paṭṭheti, te kathiyamāne sotuṁpi na icchati.
  Jighacchādubbalyaparetoti jighacchāya ceva dubbalabhāvena ca anugato. Madhupiṇḍikanti
  sālipiṭṭhaṁ bhajjetvā 1- catumadhurena yojetvā kataṁ baddhasattupiṇḍikaṁ, madhurapūvameva.
  Adhigaccheyyāti labheyya. Asecanakanti madhurabhāvakaraṇatthāya aññena rasena
  anāsittakaṁ ojavantaṁ paṇītarasaṁ.
      Haricandanassāti suvaṇṇavaṇṇacandanassa. Lohitacandanassāti rattavaṇṇacandanassa.
  Surabhigandhanti sugandhagandhaṁ. 2- Darathādayo ca 3- vaṭṭadarathā vaṭṭakilamathā
  vaṭṭapariḷāhāeva. Udānaṁ udānesīti udāhāraṁ udāhari. Yathā hi yaṁ telaṁ
  mānaṁ gahetuṁ na sakkoti, vissanditvā gacchati, taṁ avasekoti vuccati. Yaṁ ca
  jalaṁ taḷākaṁ gahetuṁ na sakkoti, ajjhottharitvā gacchati, taṁ oghoti vuccati. Evameva
  yaṁ pītivacanaṁ hadayaṁ gahetuṁ na sakkoti, adhikaṁ hutvā anto asaṇṭhahitvā bahi
  nikkhamati, taṁ udānanti vuccati. Evarūpaṁ pītimayaṁ vacanaṁ nicchāresīti attho.
                         5. Piṅgiyānīsuttavaṇṇanā
      [195] Pañcame nīlāti idaṁ sabbasaṅgāhikaṁ. Nīlavaṇṇātiādi tasseva
  vibhāgadassanaṁ. Tattha na tesaṁ pakativaṇṇo nīlo, nīlavilepanavilittattā panetaṁ
  vuttaṁ. Nīlavatthāti paṭṭadukūlakoseyyādīnipi nesaṁ nīlāneva honti. Nīlālaṅkārāti
  nīlamaṇīhi nīlapupphehi alaṅkatā, tesaṁ hatthālaṅkārāssālaṅkārarathālaṅkāra-
  sāṇivitānakañcukāpi sabbe nīlāyeva honti. Iminā nayena sabbapadesu attho
  veditabbo.

  *  *  *  *  *  *
  Footnote: 1 chaṂa. bhajjitvā 2 chaṂa. sugandhaṁ 3 chaṂa. ayaṁ saddo na dissati
-------------------------------------------------
[page 078]
      Padumaṁ yathāti yathā satapattaṁ rattapadumaṁ. Kokanadanti tasseva vevacanaṁ.
  Pātoti pageva suriyuggamanakāle. Siyāti bhaveyya. Avītagandhanti avigatagandhaṁ.
  Aṅgīrasanti bhagavato aṅgamaṅgehi rasmiyo niccharanti, tasmā aṅgīrasoti vuccati.
  Tapantamādiccamivantalikkheti dvisahassadīpaparivāresu catūsu mahādīpesu ālokakaraṇa-
  vasena antalikkhe tapantaṁ ādiccaṁ viya virocamānaṁ. Aṅgīrasaṁ passāti attānameva
  vā mahājanaṁ vā sandhāya evaṁ vadati.
                         6. Mahāsupinasuttavaṇṇanā
      [196] Chaṭṭhe mahāsupināti mahantehi purisehi passitabbato mahantānañca
  atthānaṁ nimittabhāvato mahāsupinā. Pāturahesunti pākaṭā ahesuṁ. Tattha
  supinaṁ passanto catūhi kāraṇehi passati dhātukkhobhato vā anubhūtapubbato vā
  devatopasaṁhārato vā pubbanimittato vāti.
      Tattha pittādīnaṁ khobhakaraṇapaccayappayogena khubhitadhātuko dhātukkhobhato supinaṁ
  passati. Passanto ca nānāvidhaṁ supinaṁ passati pabbatā patanto viya, ākāsena
  gacchanto viya, vāḷamigahatthicorādīhi anubaddho viya. Anubhūtapubbato passanto
  pubbe anubhūtaṁ 1- ārammaṇaṁ passati. Devatopasaṁharato passantassa devatā
  atthakāmatāya vā anatthakāmatāya vā atthāya vā anatthāya vā nānāvidhāni
  ārammaṇāni upasaṁharanti. So tāsaṁ devatānaṁ ānubhāvena tāni ārammaṇāni
  passati. Pubbanimittato passanto puññāpuññavasena uppajjitukāmassa atthassa
  vā anatthassa vā pubbanimittabhūtaṁ supinaṁ passati bodhisattassa mātā viya
  puttapaṭilābhanimittaṁ, kosalarājā viya soḷasa supine, ayameva bhagavā bodhisattabhūto
  ime pañca mahāsupine viya cāti.
      Tattha yaṁ dhātukkhobhato anubhūtapubbato ca supinaṁ 2- passati, na taṁ saccaṁ

  *  *  *  *  *  *
  Footnote: 1 chaṂa. anubhūtapubbaṁ 2 chaṂa. supine
-------------------------------------------------
[page 079]
  Hoti. Yaṁ devatopasaṁhārato passati, taṁ saccaṁ vā hoti alikaṁ vā. Kuddhā hi
  devatā upāyena vināsetukāmā viparītaṁpi katvā dassenti. Yaṁ pana pubbanimittato
  passati, taṁ ekantaṁ saccameva hoti. Etesaṁ catunnaṁ mūlakāraṇānaṁ saṁsaggabhedatopi
  supinabhedo hotiyeva.
      Taṁ panetaṁ catubbidhaṁpi supinaṁ sekhaputhujjanāva passanti appahīnavipallāsattā,
  asekhā na passanti pahīnavipallāsattā. Kiṁ pana taṁ passanto sutto passati
  paṭibuddho, udāhu neva sutto na paṭibuddhoti? kiṁ cettha yadi tāva sutto passati,
  abhidhammavirodho āpajjati. Bhavaṅgacittena hi supati, taṁ rūpanimittādiārammaṇaṁ
  vā rāgādisampayuttaṁ vā na hoti. Supinaṁ passantassa ca īdisāni cittāni
  uppajjanti. Atha paṭibuddho passati, vinayavirodho āpajjati. Yañhi paṭibuddho
  passati, taṁ sabbohārikacittena passati. Sabbohārikacittena ca kate vītikkame
  anāpatti nāma natthi. Supinaṁ passantenapi kate vītikkame ekantaṁ anāpattieva. Atha
  neva sutto na paṭibaddho passati, na nāma passati. Evañca sati supinassa abhāvo
  āpajjati? na abhāvo. Kasmā? yasmā kapimiddhapareto passati. Vuttañhetaṁ
  "kapimiddhapareto kho mahārāja supinaṁ passatī"ti.
      Kapimiddhaparetoti makkaṭaniddāya yutto. Yathā hi makkaṭassa niddā
  lahuparivattā hoti, evaṁ yā niddā punappunaṁ kusalādicittavokiṇṇattā
  lahuparivattā, yassā pavattiyaṁ punappunaṁ bhavaṅgato uttaraṇaṁ hoti, tāya yutto
  supinaṁ passati. Tenāyaṁ supino kusalopi hoti akusalopi abyākatopi. Tattha supinante
  cetiyavandanadhammassavanadhammadesanādīni karontassa kusalo, pāṇātipātādīni
  karontassa akusalo, dvīhi antehi mutto āvajjanatadārammaṇakkhaṇe
  abyākatoti veditabbo. Svāyaṁ dubbalavatthukattā cetanāya paṭisandhiṁ ākaḍḍhituṁ
  asamattho. Pavatte pana aññehi kusalākusalehi upatthambhito vipākaṁ deti.
-------------------------------------------------
[page 080]
  Kiñcāpi vipākaṁ deti, athakho avisaye uppannattā abbohārikāva supinante
  cetanā. 1- So panesa supino kālavasenapi divā tāva diṭṭho na sameti, tathā
  paṭhamayāme majjhimayāme pacchimayāme ca. Balavapaccūse pana asitapītakhāyite sammā
  pariṇāmaṁ gate kāyasmiṁ ojāya patiṭṭhitāya aruṇe uggacchamāneva diṭṭho supino sameti.
  Iṭṭhanimittaṁ supinaṁ passanto iṭṭhaṁ paṭilabhati, aniṭṭhanimittaṁ passanto aniṭṭhaṁ.
      Ime pana pañca mahāsupine neva lokiyamahājano passati, na mahārājāno,
  na cakkavattirājāno, na aggasāvakā, na paccekabuddhā, na sammāsambuddhā,
  eko sabbaññubodhisattoyeva passati. Amhākaṁ pana bodhisatto kadā ime supine
  passīti? "sve buddho bhavissāmī"ti cātuddasiyaṁ pakkhassa rattivibhāyanakāle passi.
  Terasiyantipi vadantiyeva. So ime supine disvā uṭṭhāya pallaṅkaṁ ābhujitvā
  nisinno cintesi "sace mayā kapilavatthunagare ime supinā diṭṭhā assu,
  pitumahārājassa katheyyaṁ. Sace pana me mātā jīveyya, tassā katheyyaṁ. Imasmiṁ kho
  pana ṭhāne imesaṁ paṭiggāhako nāma natthi, ahameva paṭiggaṇhissāmī"ti.
  Tato "idaṁ imassa pubbanimittaṁ, idaṁ imassā"ti sayameva supine pariggaṇhitvā 2-
  uruvelagāme sujātāya dinnapāyāsaṁ paribhuñjitvā bodhimaṇḍaṁ āruyha sambodhiṁ 3-
  patvā anukkamena jetavane viharanto attano makulabuddhakāle diṭṭhe pañca
  mahāsupine vitthāretuṁ bhikkhū āmantetvā imaṁ desanaṁ ārabhi.
      Tattha mahāpaṭhavīti cakkavāḷagabbhaṁ pūretvā ṭhitā mahāpaṭhavī. Mahāsayanaṁ
  ahosīti sirisayanaṁ ahosi. Ohitoti ṭhapito. So pana na udakasmiṁyeva ṭhapito
  ahosi, athakho pācīnasamuddassa uparūparibhāgena 4- gantvā pācīnacakkavāḷamatthake
  ṭhapito ahosīti veditabbo. Pacchime samudde dakkhiṇe samuddeti etesupi eseva
  nayo. Tiriyā nāma tiṇajātīti dabbatiṇaṁ vuccati. Nābhiyā uggantvā nabhaṁ

  *  *  *  *  *  *
  Footnote: 1 cha. supinantacetanā 2 chaṂa. paṭiggaṇhitvā
  3 chaṂa. bodhiṁ 4 chaṂa. uparibhāgena
-------------------------------------------------
[page 081]
  Āhacca ṭhitā ahosīti naṅgalamattena rattadaṇḍena nābhito uggantvā passantassa
  passantasseva vidatthimattaṁ ratanamattaṁ byāmamattaṁ yaṭṭhimattaṁ gāvutamattaṁ
  aḍḍhayojanamattaṁ yojanamattanti evaṁ uggantvā uggantvā anekayojanasahassaṁ nabhaṁ
  āhacca ṭhitā ahosi. Pādehi ussakkitvāti agganakhato paṭṭhāya pādehi
  abhiruhitvā. Nānāvaṇṇāti eko nīlavaṇṇo, eko pītavaṇṇo, eko
  lohitavaṇṇo, eko paṇḍupalāsavaṇṇoti evaṁ nānāvaṇṇā. Setāti paṇḍarā
  parisuddhā. Mahato miḷhapabbatassāti tiyojanubbedhassa gūthapabbatassa. Uparūpari
  caṅkamatīti matthakamatthake caṅkamati. Dīghāyukabuddhā pana tiyojanike miḷhapabbate
  anupavisitvā nisinnā viya honti.
      Evaṁ ettakena ṭhānena pubbanimittāni dassetvā idāni saha
  pubbanimittehi paṭilābhaṁ dassetuṁ yampi bhikkhavetiādimāha. Tattha sabbaguṇadāyakattā
  buddhānaṁ arahattamaggo anuttarā sammāsambodhi nāMa. Tasmā yaṁ so cakkavāḷa-
  mahāpaṭhaviṁ sirisayanabhisiṁ 1- addasa, taṁ buddhabhāvassa pubbanimittaṁ. Yaṁ himavanta-
  pabbatarājānaṁ bimbohanaṁ addasa, taṁ sabbaññutañāṇabimbohanassa pubbanimittaṁ.
  Yaṁ cattāro hatthapāde cakkavāḷamatthake ṭhite addasa, taṁ dhammacakkassa appaṭivattiyabhāve
  pubbanimittaṁ. Yaṁ attānaṁ uttānakaṁ nipannaṁ addasa, taṁ tīsu bhavesu avakujjānaṁ
  sattānaṁ uttānamukhabhāvassa pubbanimittaṁ. Yaṁ akkhīni ummiletvā passanto viya
  ahosi, taṁ dibbacakkhupaṭilābhassa pubbanimittaṁ. Yaṁ yāva bhavaggā ekālokaṁ ahosi,
  taṁ anāvaraṇañāṇassa pubbanimittaṁ. Sesaṁ pālinayeneva 2- veditabbanti.
                          7. Vassasuttavaṇṇanā
      [197] Sattame nemittāti nimittapāṭhakā. Tejodhātu pakuppatīti mahā-
  aggikkhandho uppajjati. Pāṇinā udakaṁ sampaṭicchitvāti uppannaṁ utusamuṭṭhānaṁ
  udakaṁ tiyojanasatena hatthena paṭiggahetvā. Pamattā hontīti attano kīḷāya

  *  *  *  *  *  *
  Footnote: 1 chaṂa. sirisayanabhūtaṁ 2 chaṂa. pāḷivaseneva
-------------------------------------------------
[page 082]
  Pamattā honti vippavuṭṭhasatino. Tesañhi sakāya ratiyā "ramāmā"ti citte
  uppanne akālepi devo vassati, tadabhāve na vassati. Taṁ sandhāyetaṁ vuttaṁ
  "na kālepi devo vassatī"ti. 1- Aṭṭhamanavamāni uttānatthāneva.
                        10. Nissāraṇīyasuttavaṇṇanā
      [200] Dasame nissāraṇīyāti nissaṭā visaññuttā. Dhātuyoti attasuñña-
  sabhāvā. Kāmaṁ manasikarototi kāmaṁ manasikarontassa, asubhajjhānato vuṭṭhāya agadaṁ
  gahetvā visaṁ vīmaṁsanto viya vīmaṁsanatthaṁ kāmābhimukhaṁ cittaṁ pesentassāti attho.
  Na pakkhandatīti na pavisati. Na pasīdatīti pasādaṁ nāpajjati. Na santiṭṭhatīti
  na patiṭṭhahati. Na vimuccatīti nādhimuccati. Yathā pana kukkuṭapattaṁ vā nhārudaddulaṁ
  vā aggimhi pakkhittaṁ paṭilīyati paṭikuṭati paṭivaṭṭati na sampasārīyati, evaṁ
  paṭilīyati na sampasārīyati. Nekkhammaṁ kho panāti idha nekkhammaṁ nāma asubhesu paṭhamaj-
  jhānaṁ, tadassa 2- manasikaroto cittaṁ pakkhandati. Tassa taṁ cittanti tassa taṁ
  asubhajjhānacittaṁ. Sugatanti gocare gatattā suṭṭhu gataṁ. Subhāvitanti ahānabhāgiyattā
  suṭṭhu bhāvitaṁ. Suvuṭṭhitanti kāmato vuṭṭhitaṁ. Suvimuttanti kāmehi suṭṭhu
  vimuttaṁ. Kāmapaccayā āsavā nāma kāmahetukā cattāro āsavā. Vighātāti
  dukkhā. Pariḷāhāti kāmarāgapariḷāhā. Na so taṁ vedanaṁ vediyatīti so taṁ
  kāmavedanaṁ vighātapariḷāhavedanañca na vediyati. Idamakkhātaṁ kāmānaṁ nissaraṇanti
  idaṁ asubhajjhānaṁ kāmehi nissaṭattā kāmānaṁ nissaraṇanti akkhātaṁ. Yo pana
  taṁ jhānaṁ pādakaṁ katvā saṅkhāre sammasanto tatiyamaggaṁ patvā anāgāmiphalena
  nibbānaṁ disvā "puna kāmā nāma natthī"ti jānāti. Tassa cittaṁ accantanissaraṇa-
  meva. Sesapadesupi eseva nayo.
      Ayaṁ pana viseso:- dutiyavāre mettājhānāni byāpādassa nissaraṇaṁ nāMa.

  *  *  *  *  *  *
  Footnote: 1 chaṂa. na kālavassanti 2 chaṂa. tamassa
-------------------------------------------------
[page 083]
  Tatiyavāre karuṇājhānāni vihiṁsāya nissaraṇaṁ nāMa. Catutthavāre arūpajjhānāni
  rūpānaṁ nissaraṇaṁ nāMa. Accantanissaraṇañcettha arahattaphalaṁ yojetabbaṁ.
  Pañcamavāre sakkāyaṁ manasikarototi suddhasaṅkhāre pariggaṇhitvā arahattappattassa
  sukkhavipassakassa phalasamāpattito vuṭṭhāya vīmaṁsanatthaṁ pañcupādānakkhandhābhimukhaṁ
  cittaṁ pesentassa. Idamakkhātaṁ sakkāyassa nissaraṇanti idaṁ arahattamaggena ca phalena
  ca nibbānaṁ disvā ṭhitassa bhikkhuno "puna sakkāyo natthī"ti uppannārahattaphala-
  samāpatticittaṁ sakkāyassa nissaraṇanti akkhātaṁ. Idāni evaṁ sakkāyanissaraṇanirodhaṁ
  patvā ṭhitassa khīṇāsavassa vaṇṇaṁ kathento tassa kāmanandīpi nānusetītiādimāha. Tattha
  nānusetīti na nibbattati. Ananusayāti anibbattiyā. Sesamettha uttānatthamevāti.
                         Brāhmaṇavaggo pañcamo.
                        Catutthapaṇṇāsako niṭṭhito.
                          ---------------
-------------------------------------------------
[page 084]
                           5. Pañcamapaṇṇāsaka
                          21. 1. Kimbilavagga
                          1. Kimbilasuttavaṇṇanā
      [201] Pañcamassa paṭhame kimbilāyanti 1- evaṁnāmake nagare. Niculavaneti 2-
  muccalindavane. Etadavocāti ayaṁ kira thero tasmiṁyeva nagare seṭṭhiputto satthu
  santike pabbajitvā pubbenivāsañāṇaṁ paṭilabhi, so attanā nivuṭṭhaṁ khandhasantānaṁ
  anussaranto kassapadasabalassa sāsanosakkanakāle pabbajitvā catūsu parisāsu
  sāsane agāravaṁ karontīsu nisseṇiṁ bandhitvā pabbataṁ āruyha tattha samaṇadhammaṁ
  katvā attano nivuṭṭhabhāvaṁ 3- addasa. So "satthāraṁ upasaṅkamitvā taṁ kāraṇaṁ
  pucchissāmī"ti taṁ 4- "ko nu kho bhante"tiādivacanaṁ avoca.
               Satthari agāravā viharanti appatissāti satthari gāravañceva
  jeṭṭhakabhāvañca anupaṭṭhapetvā viharanti. Sesesupi eseva nayo. Tattha cetiyaṅgaṇādīsu
  chattaṁ dhāretvā upāhanā āruyha vicaranto nānappakārañca niratthakakathaṁ kathento
  satthari agāravo viharati nāMa. Dhammassavanagge pana nisīditvā niddāyanto ceva
  nānappakārañca niratthakakathaṁ kathento dhamme agāravo viharati nāMa. Saṁghamajjhe
  bāhāvikkhepakaṁ nānatthakathaṁ kathento theranavamajjhimesu ca cittīkāraṁ akaronto
  saṁghe agāravo viharati nāMa. Sikkhaṁ aparipūrento sikkhāya agāravo viharati
  nāMa. Aññamaññaṁ kalahabhaṇḍanādīni karonto aññamaññaṁ agāravo viharati
  nāMa. Dutiyaṁ uttānatthameva.
                        3. Assājānīyasuttavaṇṇanā
      [203-204] Tatiye ājjavenāti 5- ujukabhāvena avaṅkagamanena. Javenāti

  *  *  *  *  *  *
  Footnote: 1 chaṂa. kimilāyanti 2 Sī. niceluvaneti, Ma. veḷuvaneti 3 Ma. nibbattabhāvaṁ
  4 chaṂa. etaṁ 5 chaṂa. ajjavenāti
-------------------------------------------------
[page 085]
  Padajavena. Maddavenāti sarīramudutāya. Khantiyāti adhivāsanakkhantiyā. Soraccenāti
  sucisīlatāya. Bhikkhuvāre ājjavanti ñāṇassa ujukagamanaṁ. Javoti sūrassa 1- hutvā
  ñāṇassa gamanabhāvo. 2- Maddavanti sīlamaddavaṁ. Khantīti adhivāsanakkhantiyeva.
  Soraccanti 3- sucisīlatāyeva. Catutthe pañcabalāni missakāni kathitāni.
                         5. Cetokhilasuttavaṇṇanā
      [205] Pañcame cetokhilāti cittassa thaddhabhāvā kacavarabhāvā khāṇukabhāvā. Satthari
  kaṅkhatīti satthu sarīre vā guṇe vā kaṅkhati. Sarīre kaṅkhamāno "dvattiṁsavarapurisalakkhaṇa-
  paṭimaṇḍitaṁ nāma sarīraṁ atthi nu kho natthī"ti kaṅkhati, guṇe kaṅkhamāno
  "atītānāgatapaccuppannajānanasamatthaṁ sabbaññutañāṇaṁ atthi nu kho natthī"ti kaṅkhati.
  Vicikicchatīti vicinanto kicchati, dukkhaṁ āpajjati, vinicchituṁ 4- na sakkoti.
  Nādhimuccatīti evametanti adhimokkhaṁ na paṭilabhati. Na sampasīdatīti guṇesu otaritvā
  nibbicikicchabhāvena pasīdituṁ anāvilo bhavituṁ na sakkoti. Ātappāyāti
  kilesasantāpakaviriyakaraṇatthāya. Anuyogāyāti punappunaṁ yogāya. Sātaccāyāti
  satatakiriyāya. Padhānāyāti padahanatthāya. Ayaṁ paṭhamo cetokhiloti ayaṁ satthari
  vicikicchāsaṅkhāto paṭhamo cittassa thaddhabhāvo evameva tassa 5- bhikkhuno appahīno
  hoti.
      Dhammeti pariyattidhamme ca paṭivedhadhamme ca. Pariyattidhamme kaṅkhamāno "tepiṭakaṁ
  buddhavacanaṁ caturāsītidhammakkhandhasahassānīti vadanti, atthi nu kho etaṁ natthī"ti
  kaṅkhati. Paṭivedhadhamme kaṅkhamāno "vipassanānissando maggo nāma, magganissando 6-
  phalannāma, sabbasaṅkhārapaṭinissaggo nibbānaṁ nāmāti vadanti, taṁ atthi nu kho
  natthī"ti kaṅkhati. Saṁghe kaṅkhatīti "ujupaṭipanno"tiādīnaṁ padānaṁ vasena "evarūpaṁ
  paṭipadaṁ paṭipanno cattāro maggaṭṭhā cattāro phalaṭṭhāti aṭṭhannaṁ puggalānaṁ

  *  *  *  *  *  *
  Footnote: 1 cha. sūraṁ 2 Sī. vahanabhāvo 3 chaṂa. soraccaṁ
  4 vinicchetuṁ 5 chaṂa. evametassa 6 chaṂa. magganissandaṁ
-------------------------------------------------
[page 086]
  Samūhabhūto saṁgho nāma atthi nu kho natthī"ti kaṅkhati. Sikkhāya kaṅkhamāno
  "adhisīlasikkhā nāma adhicittasikkhā adhipaññāsikkhā nāmāti vadanti, sā atthi
  nu kho natthī"ti kaṅkhati. Ayaṁ pañcamoti ayaṁ sabrahmacārīsu kopasaṅkhāto
  pañcamo cittassa thaddhabhāvo kacavarabhāvo khāṇukabhāvo.
                         6. Vinibandhasuttavaṇṇanā
      [206] Chaṭṭhe cetasovinibandhāti cittaṁ vinibandhitvā muṭṭhiyaṁ katvā viya
  gaṇhantīti cetasovinibandhā. Kāmeti vatthukāmepi kilesakāmepi. Kāyeti
  attano kāye. Rūpeti bahiddhārūpe. Yāvadatthanti yattakaṁ icchati, tattakaṁ.
  Udarāvadehakanti udarapūraṁ. Tañhi udaraṁ avadehanato udarāvadehakanti vuccati.
  Seyyasukhanti mañcapīṭhasukhaṁ utusukhaṁ vā. Passasukhanti yathā samparivattakaṁ sayantassa
  dakkhiṇapassavāmapassānaṁ sukhaṁ hoti, evaṁ uppannaṁ sukhaṁ. Middhasukhanti niddāsukhaṁ.
  Anuyuttoti yuttappayutto viharati. Paṇidhāyāti paṭṭhayitvā. Sīlenātiādīsu
  sīlanti catupārisuddhisīlaṁ. Vattanti vattasamādānaṁ. Tapoti tapacaraṇaṁ. Brahmacariyanti
  methunavirati. Devo vā bhavissāmīti mahesakkhadevo vā bhavissāmi. Devaññataro
  vāti appesakkhadevesu vā aññataroti.
                        7-8. Yāgusuttādivaṇṇanā
      [207-208] Sattame vātaṁ anulometīti vātaṁ anulometvā harati. Vatthiṁ
  sodhetīti dhamaniyo suddhā karoti. Āmāvasesaṁ pācetīti sace āmāvasesakaṁ hoti,
  taṁ pāceti. Aṭṭhame acakkhussanti na cakkhūnaṁ hitaṁ, cakkhuṁ visuddhiṁ 1- na karoti.
                         9. Gītassarasuttavaṇṇanā
       [209] Navame āyatakenāti dīghena, paripuṇṇapadabyañjanakaṁ 2- gāthāvattañca

  *  *  *  *  *  *
  Footnote: 1 chaṂa. cakkhuṁ visuddhaṁ 2 Sī. paripuṇṇapadabyañjanataṁ
-------------------------------------------------
[page 087]
  Vināsetvā pavattena. Sarakuttimpi nikāmayamānassāti evaṁ gītassaro kātabboti
  sarakiriyaṁ paṭṭhayamānassa. Samādhissa bhaṅgo hotīti samathavipassanācittassa
  vināso hoti.
                        10. Muṭṭhassatisuttavaṇṇanā
      [210] Dasame dukkhaṁ supatīti nānāvidhaṁ supinaṁ passanto dukkhaṁ supati.
  Dukkhaṁ paṭibujjhatīti paṭibujjhantopi uttasitvā salomahaṁso paṭibujjhati. Imasmiṁ
  sutte satisampajaññaṁ missakaṁ kathitaṁ.
                          Kimbilavaggo paṭhamo.
                         ----------------
                         22. 2. Akkosakavagga
                         1. Akkosakasuttavaṇṇanā
      [211] Dutiyassa paṭhame akkosakaparibhāsakoti dasahi akkosavatthūhi akkosako,
  bhayadassanena paribhāsako. Chinnaparipanthoti lokuttarapapañcassa 1- chinnattā
  chinnaparipantho. Rogātaṅkanti rogoyeva kicchājīvikāvahanato 2- rogātaṅko nāMa.
                        2. Bhaṇḍanakārakasuttavaṇṇanā
      [212] Dutiye adhikaraṇakārakoti catunnaṁ adhikaraṇānaṁ aññatarassa kārako.
  Anadhigatanti pubbe appattavisesaṁ.
                           3. Sīlasuttavaṇṇanā
      [213] Tatiye dussīloti asīlo nissīlo. Sīlavipannoti vipannasīlo

  *  *  *  *  *  *
  Footnote: 1 Ma. chinnaparibandhoti lokuttaraparibandhassa, cha. chinnaparipanthoti
  lokuttaraparipanthassa 2 chaṂa. kicchajīvikāyāvahanato
-------------------------------------------------
[page 088]
  Bhinnasaṁvaro. Pamādādhikaraṇanti pamādakāraṇā. Idañca suttaṁ gahaṭṭhānaṁ vasena āgataṁ,
  pabbajitānaṁpi pana labbhateva. Gahaṭṭho hi yena yena sippaṭṭhānena jīvikaṁ
  kappeti, yadi kasiyā yadi vaṇijjāya pāṇātipātādivasena pamatto taṁ taṁ
  yathākālaṁ sampādetuṁ na sakkoti, athassa mūlaṁ nassati. Māghātakālepi pāṇātipātaṁ
  adinnādānādīni ca karonto daṇḍavasena mahatiṁ bhogajāniṁ nigacchati. Pabbajito
  dussīlo pamādakāraṇā sīlato buddhavacanato jhānato sattāriyadhanato ca jāniṁ
  nigacchati. Gahaṭṭhassa "asuko asukakule jāto dussīlo pāpadhammo pariccatta-
  idhalokaparaloko bhattamattaṁpi 1- na detī"ti catuparisamajjhe pāpako kittisaddo
  abbhuggacchati. Pabbajitassa "asuko nāsakkhi sīlaṁ rakkhituṁ buddhavacanaṁ gahetuṁ,
  vejjakammādīhi jīvati, chahi agāravehi samannāgato"ti evaṁ abbhuggacchati.
      Avisāradoti gahaṭṭho tāva "avassaṁ bahunnaṁ sannipātaṭṭhāne koci mama
  kammaṁ jānissati, atha maṁ niggaṇhissanti vā. Rājakulassa vā dassantī"ti sabhayo
  upasaṅkamati, maṅkubhūto ca patitakkhandho adhomukho aṅguṭṭhakena bhūmiṁ kasanto nisīdati,
  visārado hutvā kathetuṁ na sakkoti. Pabbajitopi "bahū bhikkhū sannipatitā, avassaṁ
  koci mama kammaṁ jānissati, atha me uposathaṁpi pavāraṇaṁpi ṭhapetvā sāmaññā cāvetvā
  nikkaḍḍhissantī"ti sabhayo upasaṅkamati, visārado hutvā kathetuṁ na sakkoti.
  Ekacco pana dussīlopi daḷito vicarati, 2- sopi ajjhāsayena maṅku hotiyeva.
      Sammūḷho kālaṁ karotīti tassa hi maraṇamañce nipannassa dussīlakammaṁ
  samādāya vattiṭṭhānaṁ āpāthaṁ āgacchati. So ummiletvā idhalokaṁ passati,
  nimmiletvā paralokaṁ. Tassa cattāro apāyā upaṭṭhahanti, sattisatena sīse
  pahariyamāno viya hoti. So "vāretha vārethā"ti viravanto marati. Tena vuttaṁ
  "sammūḷho kālaṁ karotī"ti. Pañcamaṁ padaṁ pana uttānameva. Ānisaṁsakathā
  vuttavipariyāyena veditabbā.

  *  *  *  *  *  *
  Footnote: 1 chaṂa. salākabhattamattampi 2 chaṂa. dippito viya carati
-------------------------------------------------
[page 089]
                         4. Bahubhāṇisuttavaṇṇanā
      [214] Catutthe bahubhāṇisminti paññāya aparicchinditvā bahuṁ bhaṇante.
  Mantabhāṇisminti mantā vuccati paññā, tāya paricchinditvā bhaṇante.
                        5. Paṭhamākkhantisuttavaṇṇanā
               [215] Pañcame verabahuloti puggalaverenapi akusalaverenapi bahuvero.
  Vajjabahuloti dosabahulo.
                        6. Dutiyākkhantisuttavaṇṇanā
      [216] Chaṭṭhe luddoti dāruṇo kakkhaḷo. Vippaṭisārīti maṅkubhāvena
  samannāgato.
                       7. Paṭhamāpāsādikasuttavaṇṇanā
      [217] Sattame apāsādiketi apāsādikehi kāyakammādīhi samannāgate.
  Pāsādiketi pāsādāvahe parisuddhasamācāre. Aṭṭhamanavamāni uttānatthāneva.
                         10. Madhurāsuttavaṇṇanā
      [220] Dasame pañcime bhikkhave ādīnavā madhurāyanti ekaṁ samayaṁ bhagavā
  bhikkhusaṁghaparivuto cārikaṁ caramāno madhuraṁ nagaraṁ 1- sampāpuṇitvā antonagaraṁ pavisituṁ
  ārabhi. Athekā micchādiṭṭhikā yakkhinī acelā hutvā dve hatthe pasāretvā
  jivhaṁ nillāḷetvā dasabalassa purato aṭṭhāsi. Satthā antonagaraṁ apavisitvā
  tatova nikkhamitvā vihāraṁ agamāsi. Mahājano khādanīyabhojanīyañceva sakkārasammānañca
  ādāya vihāraṁ gantvā buddhappamukhassa bhikkhusaṁghassa dānaṁ adāsi. Satthā tassa

  *  *  *  *  *  *
  Footnote: 1 chaṂa. madhurānagaraṁ
-------------------------------------------------
[page 090]
  Nagarassa niggaṇhanatthāya imaṁ suttaṁ ārabhi. Tattha visamāti na samatalā. Bahurajāti
  vātassa paharaṇakāle uddhatena rajakkhandhena pariyonaddhā viya hoti. Sesaṁ sabbattha
  uttānamevāti.
                         Akkosakavaggo dutiyo.
                         ----------------
                         23. 3. Dīghacārikavagga
                       1. Paṭhamadīghacārikasuttavaṇṇanā
      [221] Tatiyassa paṭhame anavaṭṭhacārikanti avavaṭṭhitacārikaṁ. 1- Sutaṁ na
  pariyodapetīti yampissa sutaṁ atthi, taṁ pariyodapetuṁ na sakkoti. Sutenekaccena
  avisārado hotīti thokathokena sutena vijjamānenāpi ñāṇena somanassappatto
  na hoti. Samavaṭṭhacāreti samavaṭṭhitacāre. Dutiyaṁ uttānatthameva.
                       3-4. Atinivāsasuttādivaṇṇanā
      [223-224] Tatiye bahubhaṇḍoti bahuparikkhāro. Bahubhesajjoti sappinavanītādīnaṁ
  bahutāya bahubhesajjo abyattoti abyāsatto. 2- Saṁsaṭṭhoti pañcavidhena
  saṁsaggena saṁsaṭṭho hutvā. Ananulomikenāti sāsanassa ananucchavikena. Catutthe
  vaṇṇamaccharīti guṇamaccharī. Dhammamaccharīti pariyattimaccharī.
                        5-6. Kulūpakasuttādivaṇṇanā
      [225-226] Pañcame anāmantacāre āpajjatīti "nimantito sabhatto
  samāno santaṁ bhikkhuṁ anāpucchā purebhattaṁ vā pacchābhattaṁ vā kulesu cārittaṁ
  āpajjeyyā"ti sikkhāpade 3- vuttaṁ āpattiṁ āpajjati. Raho nisajjāyātiādīnipi

  *  *  *  *  *  *
  Footnote: 1 chaṂa. anavatthitacārikaṁ 2 chaṂa. byattoti byāsatto
  3 vi. mahāvi. 2/299/257 cārittasikkhāpada
-------------------------------------------------
[page 091]
  Tesaṁ tesaṁ sikkhāpadānaṁ vasena veditabbāni. Chaṭṭhe ativelanti atikkantap-
  pamāṇakālaṁ. Sattamaṁ uttānatthameva.
                        8. Ussūrabhattasuttavaṇṇanā
      [228] Aṭṭhame ussūrabhatteti atidivāpacanabhatte. Na kālena paṭipūjentīti
  yāgukāle yāguṁ, khajjakakāle khajjakaṁ, bhojanakāle bhojanaṁ apacantā yuttappayutta-
  kālassa atināmitattā na kālena paṭipūjenti, attano citteneva denti nāMa.
  Tato tepi tesu attano gehaṁ āgatesu tatheva karonti. Kulappaveṇiyā āgatā
  balipaṭiggāhikā devatāpi yuttappayuttakālena lābhaṁ labhamānāyeva rakkhanti gopayanti
  pīḷaṁ akatvā. Akāle labhamānā pana "ime amhesu anādarā"ti ārakkhaṁ na
  karonti.
      Samaṇabrāhmaṇāpi "etesaṁ gehe bhojanavelāya bhojanaṁ na hoti, ṭhitamajjhantike
  dentī"ti maṅgalāmaṅgalesu kātabbaṁ na karonti. Vimukhā kammaṁ karontīti "pāto
  kiñci na labhāma, khuddāya paṭipīḷitā kammaṁ kātuṁ na sakkomā"ti kammaṁ vissajjetvā
  nisīdanti. Anojavantaṁ hotīti akālabhuttaṁ ojaṁ pharituṁ 1- na sakkoti. Sukkapakkho
  vuttavipallāsena veditabbo.
                       9. Paṭhamakaṇhasappasuttavaṇṇanā
      [229] Navame sabhīrūti saniddo mahāniddaṁ niddāyati. Sappaṭibhayoti taṁ
  nissāya bhayaṁ uppajjati, tasmā sappaṭibhayo. Mittadubbhīti pānabhojanadāyakampi
  mittaṁ dubbhati 2- hiṁsati. Mātugāmepi eseva nayo.
                       10. Dutiyakaṇhasappasuttavaṇṇanā
      [230] Dasame ghoravisoti kakkhaḷaviso. Dujivhoti dvidhā bhinnajivho.

  *  *  *  *  *  *
  Footnote: 2 chaṂa. harituṁ 3 Sī. dubhati
-------------------------------------------------
[page 092]
  Ghoravisatāti ghoravisatāya. Sesadvayepi eseva nayo.
                         Dīghacārikavaggo tatiyo.
                         ----------------
                         24. 4. Āvāsikavagga
                         1. Āvāsikasuttavaṇṇanā
      [231] Catutthassa paṭhame na ākappasampannoti na samaṇākappena
  sampanno. Abhāvanīyo hotīti vaḍḍhanīyo na hoti. Dutiyaṁ uttānameva.
                          3. Sobhanasuttavaṇṇanā
      [233] Tatiye paṭibaloti kāyabalena ca ñāṇabalena ca samannāgatattā
  paṭibalo.
                         4. Bahūpakārasuttavaṇṇanā
      [234] Catutthe khaṇḍaphullanti patitaṭṭhānaṁ bhinnaṭṭhānañca. Paṭisaṅkharotīti
  paṭipākatikaṁ karoti. Ārocetīti idaṁ parivāritakulānaṁ 1- vasena vuttaṁ.
                         5. Anukampasuttavaṇṇanā
      [235] Pañcame adhisīlesūti pañcasu sīlesu. Dhammadassane nivesatīti
  catusaccadhammadassane patiṭṭhāpeti. Arahaggatanti sabbasakkārānaṁ arahe ratanattayeva
  gataṁ, tīsu vatthūsu garucittīkāraṁ upaṭṭhapethāti attho. Chaṭṭhaṁ uttānameva.
                       7. Dutiyāvaṇṇārahasuttavaṇṇanā
      [237] Sattame āvāsapaligedhīti āvāsaṁ balavagiddhivasena gilitvā viya ṭhito.
  Sesaṁ sabbaṁ uttānamevāti.
               Āvāsikavaggo catuttho.

  *  *  *  *  *  *
  Footnote: 1 chaṂa. pavāritakulānaṁ
-------------------------------------------------
[page 093]
                          25. 5. Duccaritavagga
                        1. Paṭhamaduccaritasuttavaṇṇanā
      [241] Pañcamassa paṭhame duccariteti 1- idaṁ abhedato vuttaṁ, kāyaduccariteti-
  ādi kāyadvārādīnaṁ vasena bhedato. Saddhammāti dasakusalakammapathadhammato. Asaddhammeti
  akusalakammapathasaṅkhāte asaddhamme.
                          9. Sīvathikasuttavaṇṇanā
      [249] Navame sīvathikāyāti susāne. Ārodanāti ārodanaṭṭhānaṁ. Asucināti
  jigucchanīyena.
                       10. Puggalappasādasuttavaṇṇanā
      [250] Dasame puggalappasādeti ekasmiṁ puggalasmiṁ uppannappasāde. Ante
  nisīdāpetīti bhikkhūnaṁ āsanapariyante nisīdāpeti. Sesaṁ sabbattha uttānamevāti.
                         Duccaritavaggo pañcamo.
                        Pañcamapaṇṇāsako niṭṭhito.
                        ------------------

  *  *  *  *  *  *
  Footnote: 1 chaṂa. duccarite sucariteti
-------------------------------------------------
[page 094]
                         26. 6. Upasampadāvagga
                    1-3. Upasampādetabbasuttādivaṇṇanā
      [251-253] Chaṭṭhassa paṭhame upasampādetabbanti upajjhāyena hutvā
  upasampādetabbaṁ. Dutiye nissayo dātabboti ācariyena hutvā nissayo
  dātabbo. Tatiye sāmaṇero upaṭṭhāpetabboti upajjhāyena hutvā sāmaṇero
  gahetabbo. Iti imāni tīṇipi suttāni paṭhamabodhiyaṁ khīṇāsavavasena vuttāni.
  Catutthādīni anupadavaṇṇanāto uttānatthāneva.
                        1. Samutipeyyālādivaṇṇanā
      [272] Bhattuddesakādīnaṁ vinicchayakathā samantapāsādikāya vinayaṭṭhakathāya
  vuttanayeneva veditabbāti. Sammato na pesetabboti pakatiyā sammato "gaccha
  bhattāni uddisāhī"ti na pesetabbo.
      [273-285] Sāṭiyaggāhāpakoti vassikasāṭikāya gāhāpako. Pattaggāhāpakoti
  "yo ca tassā bhikkhuparisāya pattapariyanto, so ca tassa bhikkhuno padātabbo"ti ettha
  vuttapattaggāhāpako.
      [293-302] Ājīvakoti naggaparibbājako. Nigaṇṭhoti purimabhāgapaṭicchanno.
  Muṇḍasāvakoti nigaṇṭhasāvako. Jaṭilakoti tāpaso. Paribbājakoti channaparibbājako.
  Māgaṇḍikādayopi titthiyāeva. Etesaṁ pana sīlesu paripūrakāritāya abhāvena sukkapakkho
  na gahito. Sesamettha uttānamevāti.
                    Manorathapūraṇiyā aṅguttaranikāyaṭṭhakathāya
                       pañcakanipātavaṇṇanā niṭṭhitā.
                       --------------------
-------------------------------------------------
[page 095]
                           Chakkanipātavaṇṇanā
                           1. Paṭhamapaṇṇāsaka
                           1. Āhuneyyavagga
                       1. Paṭhamāahuneyyasuttavaṇṇanā
      [1] Chakkanipātassa paṭhame idha bhikkhave bhikkhūti bhikkhave imasmiṁ sāsane
  bhikkhu. Neva sumano hoti na dummanoti iṭṭhārammaṇe rāgasahagatena somanassena
  na sumano vā aniṭṭhārammaṇe dosasahagatena domanassena na dummano vā
  hoti. Upekkhako viharati sato sampajānoti majjhattārammaṇe asamavekkhaṇena 1-
  aññānupekkhāya upekkhakabhāvaṁ anāpajjitvā sato sampajāno hutvā ārammaṇe
  majjhatto viharati. Imasmiṁ sutte khīṇāsavassa satatavihāro kathito.
                       2. Dutiyāahuneyyasuttavaṇṇanā
      [2-4] Dutiye anekavihitaṁ iddhividhantiādīni visuddhimagge vuttāneva.
  Āsavānaṁ khayā anāsavanti āsavānaṁ khayena anāsavaṁ, na cakkhuviññāṇādīnaṁ
  viya abhāvenāti. Imasmiṁ sutte khīṇāsavassa abhiññā paṭipāṭiyā 2- kathitā.
  Tatiyacatutthesu khīṇāsavo kathito.
                      5-7. Ājānīyasuttattayavaṇṇanā
      [5-7] Pañcame aṅgehīti guṇaṅgehi. Khamoti adhivāsako. Rūpānanti
  rūpārammaṇānaṁ. Vaṇṇasampannoti sarīravaṇṇena sampanno. Chaṭṭhe balasampannoti
  kāyabalena sampanno. Sattame javasampannoti padajavena sampanno.
                      8-9. Anuttariyasuttādivaṇṇanā
      [8-9] Aṭṭhame anuttariyānīti aññena uttaritarena rahitāni niruttarāni.

  *  *  *  *  *  *
  Footnote: 1 chaṂa. asamapekkhanena 2 Ma. abhiññāpaṭipāṭi
-------------------------------------------------
[page 096]
  Dassanānuttariyanti rūpadassanesu anuttaraṁ. Esa nayo sabbapadesu.
  Hatthiratanādīnañhi dassanaṁ na dassanānuttariyaṁ, niviṭṭhasaddhassa pana niviṭṭhapemavasena
  dasabalassa vā bhikkhusaṁghassa vā kasiṇāsubhanimittādīnaṁ vā aññatarassa dassanaṁ
  dassanānuttariyaṁ nāMa. Khattiyādīnaṁ guṇakathāsavanaṁ na savanānuttariyaṁ, niviṭṭhasaddhassa
  pana niviṭṭhapemavasena tiṇṇaṁ vā ratanānaṁ guṇakathāya savanaṁ tepiṭakabuddhavacanasavanaṁ vā
  savanānuttariyaṁ nāMa. Maṇiratanādīnaṁ lābho na lābhānuttariyaṁ, sattavidhāriyadhanalābho
  pana lābhānuttariyaṁ nāMa. Hatthisippādisikkhanaṁ na sikkhānuttariyaṁ, sikkhāttayapūraṇaṁ
  pana sikkhānuttariyaṁ nāMa. Khattiyādīnaṁ pāricariyā na pāricariyānuttariyaṁ,
  tiṇṇaṁ pana ratanānaṁ pāricariyā pāricariyānuttariyaṁ nāMa. Khattiyādīnaṁ
  guṇānussaraṇaṁ na anussatānuttariyaṁ. Tiṇṇaṁ pana ratanānaṁ guṇānussaraṇaṁ
  anussatānuttariyaṁ nāMa. Iti imāni cha anuttariyāni lokiyalokuttarāni kathitāni.
  Navame buddhānussatīti buddhaguṇārammaṇānussati. 1- Sesapadesupi eseva nayo.
                        10. Mahānāmasuttavaṇṇanā
      [10] Dasame mahānāmoti dasabalassa cūḷapituputto eko sakyarājā. Yena
  bhagavā tenupasaṅkamīti bhuttapātarāso hutvā dāsaparijanaparivuto gandhamālādīni
  gāhāpetvā yattha satthā, tattha agamāsi. Ariyaphalaṁ assa āgatanti āgataphalo.
  Sikkhāttayasāsanaṁ etena viññātanti viññātasāsano. Iti ayaṁ rājā
  "sotāpannassa nissayavihāraṁ pucchāmī"ti pucchanto evamāha.
      Nevassa rāgapariyuṭṭhitanti na uppajjamānena rāgena uṭṭhahitvā gahitaṁ.
  Ujugatanti buddhānussatikammaṭṭhāne ujukameva gataṁ. Tathāgataṁ ārabbhāti tathāgataguṇe
  ārabbha. Atthavedanti aṭṭhakathaṁ nissāya uppannaṁ pītipāmojjaṁ. Dhammavedanti pāliṁ
  nissāya uppannaṁ pītipāmojjaṁ. Dhammūpasañhitanti pāliñca aṭṭhakathañca

  *  *  *  *  *  *
  Footnote: 1 chaṂa. buddhaguṇārammaṇā sati
-------------------------------------------------
[page 097]
  Nissāya uppannaṁ. Pamuditassāti duvidhena pāmojjena pamuditassa. Pīti jāyatīti
  pañcavidhā pīti nibbattati. Kāyo passambhatīti nāmakāyo ca karajakāyo ca
  darathapaṭippassaddhiyā paṭippassambhati. Sukhanti kāyikacetasikasukhaṁ. Samādhiyatīti
  ārammaṇe sammā ṭhapitaṁ hoti. Visamagatāya pajāyāti rāgadosamohavisamagatesu sattesu.
  Samappattoti samaṁ upasamaṁ patto hutvā. Sabyāpajjhāyāti sadukkhāya. Dhammasotaṁ
  samāpannoti vipassanāsaṅkhātaṁ dhammasotaṁ samāpanno. Buddhānussatiṁ bhāvetīti
  buddhānussatikammaṭṭhānaṁ brūheti vaḍḍheti. Iminā nayena sabbattha attho veditabbo.
  Iti mahānāmo sotāpannassa nissayavihāraṁ pucchi. Satthāpissa tameva kathesi. Evaṁpi
  imasmiṁ sutte sotāpannova kathitoti.
                         Āhuneyyavaggo paṭhamo.
                          ---------------
                            2. Sāraṇīyavagga
                        1. Paṭhamasāraṇīyasuttavaṇṇanā
      [11] Dutiyassa paṭhame sāraṇīyāti saritabbayuttakā. Mettaṁ kāyakammanti mettena
  cittena kātabbaṁ kāyakammaṁ. Vacīkammamanokammesupi eseva nayo. Imāni ca pana bhikkhūnaṁ
  vasena āgatāni, gihīsupi labbhanti. Bhikkhūnañhi mettacittena ābhisamācārika-
  dhammapūraṇaṁ mettaṁ kāyakammaṁ nāMa. Gihīnaṁ cetiyavandanatthāya bodhivandanatthāya
  saṁghanimantanatthāya gamanaṁ, gāmaṁ piṇḍāya paviṭṭhe bhikkhū disvā paccuggamanaṁ,
  pattapaṭiggahaṇaṁ, āsanapaññāpanaṁ, anugamananti evamādikaṁ mettaṁ kāyakammaṁ nāMa.
      Bhikkhūnaṁ mettacittena ācārapaññattisikkhāpanaṁ kammaṭṭhānakathanaṁ dhammadesanā
  tepiṭakabuddhavacanaṁ mettaṁ vacīkammaṁ nāMa. Gihīnaṁ "cetiyavandanāya gacchāma, bodhivandanāya
  gacchāma, dhammassavanaṁ karissāma, dīpamālāpupphapūjaṁ karissāma, tīṇi sucaritāni samādāya
  vattissāma, salākabhattādīni dassāma, vassāvāsikaṁ dassāma,
-------------------------------------------------
[page 098]
  Ajja saṁghassa cattāro paccaye dassāma, saṁghaṁ nimantetvā khādanīyādīni
  saṁvidahatha, āsanāni paññāpetha, pānīyaṁ upaṭṭhapetha, saṁghaṁ paccuggantvā ānetha,
  paññattāsane nisīdāpetvā ussāhajātā veyyāvaccaṁ karothā"tiādivacanakāle
  mettaṁ vacīkammaṁ nāMa.
      Bhikkhūnaṁ pātova uṭṭhāya sarīrapaṭijagganaṁ cetiyaṅgaṇavattādīni ca katvā
  vivittāsane nisīditvā "imasmiṁ vihāre bhikkhū sukhī hontu averā abyāpajjhā"ti
  cintanaṁ mettaṁ manokammaṁ nāMa. Gihīnaṁ "ayyā sukhī hontu averā abyāpajjhā"ti
  cintanaṁ mettaṁ manokammaṁ nāMa.
      Āvi ceva raho cāti sammukhā ca parammukhā ca. Tattha navakānaṁ cīvarakammādīsu
  sahāyabhāvagamanaṁ sammukhā mettaṁ kāyakammaṁ nāma, therānaṁ pana pādadhovanadānādibhedaṁ
  sabbaṁpi sāmīcikammaṁ sammukhā mettaṁ kāyakammaṁ nāMa. Ubhayehipi dunnikkhittānaṁ
  dārubhaṇḍādīnaṁ tesu avaññaṁ akatvā attanā dunnikkhittānaṁ viya paṭisāmanaṁ
  parammukhā mettaṁ kāyakammaṁ nāMa. "devatthero Tissatthero"ti evaṁ paggayha
  vacanaṁ sammukhā mettaṁ vacīkammaṁ nāMa. Vihāre āsanaṁ 1- pana paṭipucchantassa
  "kahaṁ amhākaṁ devatthero, kahaṁ amhākaṁ tissatthero, kadā nu kho āgamissatī"ti
  evaṁ mamāyanavacanaṁ parammukhā mettaṁ vacīkammaṁ nāMa. Mettāsinehasiniddhāni pana
  nayanāni ummiletvā pasannena mukhena olokanaṁ sammukhā mettaṁ manokammaṁ nāMa.
  "devatthero Tissatthero arogo hotu appābādho"ti 2- samannāharaṇaṁ parammukhā
  mettaṁ manokammaṁ nāMa.
      Lābhāti cīvarādayo laddhapaccayā. Dhammikāti kuhanādibhedaṁ micchājīvaṁ vajjetvā
  dhammena samena bhikkhācariyavattena uppannā. Antamaso pattapariyāpannamattampīti
  pacchimakoṭiyā pattapariyāpannaṁ pattassa antogataṁ dvittikaṭacchubhikkhāmattampi. 3-

  *  *  *  *  *  *
  Footnote: 1 chaṂa. asantaṁ 2 Sī. abyāpajjhoti 3 chaṂa. dvattikaṭacchubhikkhāmattampi
-------------------------------------------------
[page 099]
  Appaṭivibhattabhogīti ettha dve paṭivibhattāni nāma āmisapaṭivibhattaṁ
  puggalapaṭivibhattañca. Tattha "ettakaṁ dassāmi, ettakaṁ dassāmī"ti evaṁ cittena
  paṭivibhajanaṁ āmisapaṭivibhattaṁ nāMa. "asukassa Dassāmi, asukassa na dassāmī"ti evaṁ
  cittena vibhajanaṁ 1- puggalapaṭivibhattaṁ nāMa. Tadubhayaṁpi akatvā yo appaṭivibhattaṁ
  bhuñjati, ayaṁ appaṭivibhattabhogī nāMa. Sīlavantehi sabrahmacārīhi sādhāraṇabhogīti
  ettha sādhāraṇabhogino idaṁ lakkhaṇaṁ:- yaṁ yaṁ paṇītaṁ labhati, taṁ taṁ neva lābhena lābhaṁ
  nijigiṁsanāmukhena 2- gihīnaṁ deti, na attanā paribhuñjati, paṭiggaṇhanto ca "saṁghena
  sādhāraṇaṁ hotū"ti gahetvā ghaṇḍiṁ paharitvā paribhuñjitabbaṁ saṁghasantakaṁ viya passati.
      Imaṁ pana sāraṇīyadhammaṁ ko pūreti, ko na pūreti? dussīlo tāva na pūreti.
  Na hi tassa santakaṁ sīlavantā gaṇhanti. Parisuddhasīlo pana vattaṁ akhaṇḍento
  pūreti. Tatridaṁ vattaṁ:- yo hi odissakaṁ katvā mātu vā pitu vā
  ācariyupajjhāyādīnaṁ vā deti, so dātabbaṁ deti. Sāraṇīyadhammo panassa na
  hoti, palibodhajagganaṁ nāma hoti. Sāraṇīyadhammo hi muttapalibodhassa vaṭṭati. Tena
  pana odissakaṁ dentena gilānagilānupaṭṭhākāagantukagamikānañceva navapabbajitassa
  ca saṅghāṭipattaggahaṇaṁ ajānantassa dātabbaṁ. Etesaṁ datvā avasesaṁ therāsanato
  paṭṭhāya thokaṁ thokaṁ adatvā yo yattakaṁ gaṇhāti, tassa tattakaṁ dātabbaṁ. Avasiṭṭhe
  asati puna piṇḍāya caritvā therāsanato paṭṭhāya yaṁ yaṁ paṇītaṁ, taṁ taṁ datvā
  sesaṁ bhuñjitabbaṁ. "sīlavantehī"ti Vacanato dussīlassa adātuṁpi vaṭṭati.
      Ayaṁ pana sāraṇīyadhammo susikkhitāya parisāya supūro hoti, susikkhitāya hi
  parisāya yo aññato labhati, so na gaṇhāti. Aññato alabhantopi pamāṇayuttameva
  gaṇhāti, na atirekaṁ. Ayaṁ pana sāraṇīyadhammo evaṁ punappunaṁ piṇḍāya caritvā
  laddhaṁ laddhaṁ dentassāpi dvādasahi vassehi pūreti, na tato oraṁ. Sace hi
  dvādasame vasse sāraṇīyadhammapūrako piṇḍapātapūraṁ pattaṁ āsanasālāyaṁ ṭhapetvā

  *  *  *  *  *  *
  Footnote: 1 chaṂa. vibhajanaṁ pana 2 chaṂa. nijigīsanatāmukhena
-------------------------------------------------
[page 100]
  Nhāyituṁ gacchati, saṁghatthero ca "kasseso patto"ti vatvā "sāraṇīyadhammapūrakassā"ti
  vutte "āharatha nan"ti sabbaṁ piṇḍapātaṁ vicāretvāva bhuñjitvā rittapattaṁ ṭhapeti.
  Athakho so bhikkhu rittapattaṁ disvā "mayhaṁ asesetvāva paribhuñjiṁsū"ti domanassaṁ
  uppādeti, sāraṇīyadhammo bhijjati, puna dvādasa vassāni pūretabbo hoti.
  Titthiyaparivāsasadiso, so 1- sakiṁ khaṇḍe jāte puna pūretabbova. Yo pana "lābhā vata
  me, suladdhaṁ vata me, yassa me pattagataṁ anāpucchāva sabrahmacārī paribhuñjantī"ti
  somanassaṁ janeti, tassa puṇṇo nāma hoti.
      Evaṁ pūritasāraṇīyadhammassa pana neva issā na macchariyaṁ hoti, manussānaṁ
  piyo hoti, amanussānaṁ piyo hoti, sulabhapaccayo. Pattagatamassa dīyamānaṁpi na
  khīyati, bhājanīyabhaṇḍaṭṭhāne aggabhaṇḍaṁ labhati, bhaye vā chātake vā patte devatā
  ussukkaṁ āpajjanti.
      Tatrimāni vatthūni:- leṇagirivāsī 2- tissatthero kira mahākhīragāmaṁ 3-
  upanissāya vasati, paññāsa mahātherā nāgadīpaṁ cetiyavandanatthāya gacchantā khīragāme 4-
  piṇḍāya caritvā kiñci aladdhā nikkhamiṁsu. Thero pavisanto te disvā pucchi
  "laddhaṁ bhante"ti. Vicarimhā āvusoti. So aladdhabhāvaṁ ñatvā āha "bhante yāvāhaṁ
  āgacchāmi, tāva idheva hothā"ti, mayaṁ āvuso paññāsajanā pattadhovanamattaṁpi 5-
  na labhimhāti. Bhante nevāsikā nāma paṭibalā honti, alabhantāpi bhikkhācāra-
  maggasabhāgaṁ jānantīti. Therā āgamayiṁsu. 6- Thero gāmaṁ pāvisi. Dhurageheyeva
  mahāupāsikā khīrabhattaṁ sajjetvā theraṁ olokayamānā ṭhitā therassa dvāraṁ
  sampattasseva pattaṁ pūretvā adāsi. So taṁ ādāya therānaṁ santikaṁ gantvā
  "gaṇhatha bhante"ti saṁghattheraṁ āha. Thero "amhehi ettakehi kiñci na laddhaṁ,
  ayaṁ sīghameva gahetvā āgato, kiṁ nu kho"ti sesānaṁ mukhaṁ olokesi. Thero

  *  *  *  *  *  *
  Footnote: 1 chaṂa. hesa 2 Sī. loṇagirivāsī, chaṂa. senagirivāsī, pa.sū. 2/389/202
  mahāsaccakasutta 3 chaṂa. mahāgirigāmaṁ 4 chaṂa. girigāme
  5 chaṂa. pattatemanamattampi 6 chaṂa. āgamesuṁ
-------------------------------------------------
[page 101]
  Dhammena samena laddho, nikkukkuccā gaṇhathā"ti ādito paṭṭhāya sabbesaṁ
  yāvadatthaṁ datvā attanāpi yāvadatthaṁ bhuñji.
      Atha naṁ bhattakiccāvasāne therā pucchiṁsu "kadā āvuso lokuttaradhammaṁ
  paṭivijjhī"ti. Natthi me bhante lokuttaradhammoti. Jhānalābhīsi āvusoti. Etaṁpi
  bhante natthīti. Nanu āvuso pāṭihāriyanti. Sāraṇīyadhammo me bhante pūrito,
  tassa me pūritakālato paṭṭhāya sacepi bhikkhusatasahassaṁ hoti, pattagataṁ na khīyatīti.
  Sādhu sādhu sappurisa, anucchavikamidaṁ tuyhanti. Idaṁ tāva pattagataṁ na khīyatīti
  ettha vatthu.
      Ayameva pana thero cetiyapabbate girikaṇḍe mahāpūjāya 1- dānaṭṭhānaṁ gantvā
  "imasmiṁ dāne 2- kiṁ varabhaṇḍan"ti pucchi. Dve sāṭakā bhanteti. Ete mayhaṁ
  pāpuṇissantīti. Taṁ sutvā amacco rañño ārocesi "eko daharo evaṁ vadatī"ti.
  "daharassa Evaṁ cittaṁ, mahātherānaṁ pana sukhumasāṭakā vaṭṭantī"ti vatvā "mahātherānaṁ
  dassāmī"ti ṭhapesi. Tassa bhikkhusaṁghe paṭipāṭiyā ṭhite dentassa matthake ṭhapitāpi
  te sāṭakā hatthaṁ nārohanti, aññeva ārohanti. Daharassa dānakāle pana
  hatthaṁ āruḷhā. So tassa hatthe ṭhapetvā amaccassa mukhaṁ oloketvā daharaṁ
  nisīdāpetvā dānaṁ datvā saṁghaṁ vissajjetvā daharassa santike nisīditvā "kadā
  bhante imaṁ dhammaṁ paṭivijjhitthā"ti āha. So pariyāyenapi asantaṁ avadanto "natthi
  mayhaṁ mahārāja lokuttaradhammo"ti āha. Nanu bhante pubbe avacutthāti. Āma
  mahārāja sāraṇīyadhammapūrako ahaṁ, tassa 3- me sāraṇīyadhammassa pūritakālato paṭṭhāya
  bhājanīyabhaṇḍaṭṭhāne aggabhaṇḍaṁ pāpuṇātīti. "sādhu Sādhu bhante, anucchavikamidaṁ
  tumhākan"ti vatvā pakkāmi. Idaṁ bhājanīyabhaṇḍaṭṭhāne aggabhaṇḍaṁ pāpuṇātīti
  ettha vatthu.

  *  *  *  *  *  *
  Footnote: 1 Ma. girikaṇḍamahāpūjāya, pa.sū. 2/492/306 2 chaṂa. ṭhāne, su.vi. 2/141/135,
  pa.sū. 2/492/306 3 chaṂa. dhammassa
-------------------------------------------------
[page 102]
      Brāhmaṇatissabhaye pana bhātaragāmavāsino nāgattheriyā anārocetvāva
  palāyiṁsu. Therī paccūsasamaye "ativiya appanigghoso gāmo, upadhāretha tāvā"ti
  caṇḍālatissadaharabhikkhuniyo 1- āha. Tā ca gantvā sabbesaṁ palātabhāvaṁ 2- ñatvā
  āgamma theriyā ārocesuṁ. Sā sutvā "mā tumhe tesaṁ gatabhāvaṁ cintayittha,
  attano uddesaparipucchāyonisomanasikāresuyeva yogaṁ karothā"ti vatvā bhikkhācāra-
  velāyaṁ pārupitvā attadvādasamā gāmadvāre nigrodharukkhamūle aṭṭhāsi. Rukkhe
  adhivaṭṭhā devatā dvādasannaṁpi bhikkhunīnaṁ piṇḍapātaṁ datvā "ayye aññattha
  mā gacchatha, niccaṁ idheva āgaccheyyāthā"ti āha. Theriyā pana kaniṭṭhabhātā
  nāgatthero nāma atthi, so "mahantaṁ bhayaṁ, na sakkā yāpetuṁ, paratīraṁ gamissāmī"ti
  attadvādasamova attano vasanaṭṭhānā nikkhanto "theriṁ disvā gamissāmī"ti
  bhātaragāmaṁ āgato. Therī "therā āgatā"ti sutvā tesaṁ santikaṁ gantvā "kiṁ
  ayyā"ti pucchi. So taṁ pavuttiṁ ārocesi. Sā "ajja ekadivasaṁ vihāre vasitvā
  sve gamissathā"ti āha. Therā vihāraṁ āgamiṁsu. 3-
      Therī punadivase rukkhamūle piṇḍāya caritvā theraṁ upasaṅkamitvā "imaṁ piṇḍapātaṁ
  paribhuñjathā"ti āha. Thero "vaṭṭissati therī"ti vatvā tuṇhī aṭṭhāsi. Dhammiko
  tāta piṇḍapāto, kukkuccaṁ akatvā paribhuñjathāti. Vaṭṭissati therīti. Sā pattaṁ
  gahetvā ākāse khipi. Patto ākāse aṭṭhāsi. Thero "sattatālamatte ṭhitaṁpi
  bhikkhunībhattameva therī"ti vatvā "bhayaṁ nāma sabbakāle na hoti, bhaye vūpasante
  ariyavaṁsaṁ kathayamāno `bho piṇḍapātika bhikkhunībhattaṁ bhuñjitvā vītināmayitthā'ti
  cittena anuvadiyamāno santhambhituṁ na sakkhissāmi, appamattā hotha theriyo"ti
  maggaṁ paṭipajji.
      Rukkhadevatāpi "sace thero theriyā hatthato piṇḍapātaṁ paribhuñjissati, na
  taṁ nivattessāmi. Sace na paribhuñjissati, nivattessāmī"ti cintayamānā ṭhatvā

  *  *  *  *  *  *
  Footnote: 1 chaṂa. daharabhikkhuniyo 2 chaṂa. gatabhāvaṁ 3 chaṂa. agamiṁsu
-------------------------------------------------
[page 103]
  Therassa gamanaṁ disvā rukkhā oruyha "pattaṁ bhante dethā"ti vatvā pattaṁ gahetvā
  theraṁ rukkhamūlaññeva ānetvā āsanaṁ paññāpetvā piṇḍapātaṁ datvā
  katabhattakiccaṁ paṭiññaṁ kāretvā dvādasa bhikkhuniyo dvādasa ca bhikkhū satta vassāni
  upaṭṭhāti. 1- Idaṁ devatā ussukkaṁ āpajjantīti ettha vatthu. Tatra hi therī
  sāraṇīyadhammapūrikā ahosi.
      Akhaṇḍānītiādīsu yassa sattasu āpattikkhandhesu ādimhi vā ante vā
  sikkhāpadaṁ bhinnaṁ hoti, tassa sīlaṁ pariyante chinnasāṭako 2- viya khaṇḍaṁ nāMa.
  Yassa pana vemajjhe bhinnaṁ, tassa chiddasāṭako viya chiddaṁ nāma hoti. Yassa
  paṭipāṭiyā dve tīṇi bhinnāni, tassa piṭṭhiyaṁ vā kucchiyaṁ vā uṭṭhitena
  visabhāgavaṇṇena kāḷarattādīnaṁ aññataravaṇṇā gāvī viya sabalaṁ nāma hoti. Yassa
  antarantarā bhinnāni, tassa antarantarā visabhāgabinduvicitrā gāvī viya kummāsaṁ
  nāma hoti. Yassa pana sabbena sabbaṁ abhinnāni, tassa tāni sīlāni akhaṇḍāni
  acchiddāni asabalāni akammāsāni nāma honti. Tāni panetāni taṇhādāsabyato
  mocetvā bhujissabhāvakaraṇato bhujissāni, buddhādīhi viññūhi pasatthattā
  viññuppasatthāni, taṇhādiṭṭhīhi aparāmaṭṭhattā "idaṁ nāma tvaṁ āpannapubbo"ti
  kenaci parāmaṭṭhuṁ asakkuṇeyyattā ca aparāmaṭṭhāni, upacārasamādhiṁ appanāsamādhiṁ
  vā saṁvattayantīti samādhisaṁvattanikānīti vuccanti.
      Sīlasāmaññagato viharatīti tesu tesu disābhāgesu viharantehi bhikkhūhi saddhiṁ
  samānabhāvūpagatasīlo viharati. Sotāpannādīnaṁ hi sīlaṁ samuddantarepi devalokepi
  vasantānaṁ aññesaṁ sotāpannādīnaṁ sīlena samānameva hoti, natthi maggasīle
  nānattaṁ. Taṁ sandhāyetaṁ vuttaṁ.
      Yāyaṁ diṭṭhīti maggasampayuttā sammādiṭṭhi. Ariyāti niddosā. Niyyātīti
  niyyānikā. Takkarassāti yo tathākārī hoti. Dukkhakkhayāyāti sabbadukkhakkhayatthaṁ.
  Diṭṭhisāmaññagatoti samānadiṭṭhibhāvaṁ upagato hutvā viharatīti.

  *  *  *  *  *  *
  Footnote: 1 chaṂa. upaṭṭhahi 2 majjhe chiddasāṭako, su.vi. 1/141/137
-------------------------------------------------
[page 104]
                        2. Dutiyasāraṇīyasuttavaṇṇanā
      [12] Dutiye yo te dhamme pūreti, taṁ sabrahmacārīnaṁ piyaṁ karontīti
  piyakaraṇā. Garuṁ karontīti garukaraṇā. Saṅgahāyāti saṅgaṇhanatthāya. Avivādāyāti
  avivādakaraṇatthāya. 1- Sāmaggiyāti samaggabhāvatthāya. Ekībhāvāyāti ekabhāvatthāya
  ninnānākaraṇāya. Saṁvattantīti vattanti pavattanti.
                        3. Nissāraṇīyasuttavaṇṇanā
      [13] Tatiye nissāraṇīyā dhātuyoti nissaraṇadhātuyova. 2- Mettā hi kho me
  cetovimuttīti ettha paccanīkadhammehi vimuttattā tikacatukkajjhānikā mettāva
  mettācetovimutti nāMa. Bhāvitāti vaḍḍhitā. Bahulīkatāti punappunaṁ katā. Yānīkatāti
  yuttayānasadisā katā. Vatthukatāti patiṭṭhā katā. Anuṭṭhitāti adhiṭṭhitā. Paricitāti
  samantato citā ācitā upacitā. Susamāraddhāti suppaguṇakaraṇena suṭṭhu
  samāraddhā. Pariyādāya tiṭṭhatīti pariyādiyitvā gahetvā tiṭṭhati. Mā hevantissa
  vacanīyoti yasmā abhūtabyākaraṇaṁ byākaroti, tasmā "mā evaṁ bhaṇī"ti
  vattabbo. Yadidaṁ mettācetovimuttīti yā ayaṁ mettācetovimutti, idaṁ nissaraṇaṁ
  byāpādassa, byāpādato nissaṭāti attho. Yo pana mettāya tikacatukkajjhānato
  vuṭṭhito saṅkhāre sammasitvā tatiyamaggaṁ patvā "puna byāpādo natthī"ti
  tatiyaphalena nibbānaṁ passati, tassa cittaṁ accantanissaraṇaṁ byāpādassa.
  Etenupāyena sabbattha attho veditabbo.
      Animittācetovimuttīti balavavipassanā. Dīghabhāṇakā ca 3- arahattaphalasamāpattīti
  vadanti. Sā hi rāganimittādīnañceva rūpanimittādīnañca niccanimittādīnañca abhāvā
  animittāti vuttā. Nimittānusārīti vuttappabhedaṁ nimittaṁ anussaraṇasabhāvaṁ.

  *  *  *  *  *  *
  Footnote: 1 chaṂa. avivadanatthāya 2 Ma. nissaṭadhātuyova 3 chaṂa. pana
-------------------------------------------------
[page 105]
      Asmīti asmimāno. Ayamahamasmīti pañcasu khandhesu ayaṁ nāma ahaṁ asmīti.
  Ettāvatā arahattaṁ byākataṁ hoti. Vicikicchākathaṁkathāsallanti vicikicchābhūtaṁ
  kathaṁkathāsallaṁ. Mā hevantissa vacanīyoti sace te paṭhamamaggavajjhā vicikicchā
  uppajjati, arahattabyākaraṇaṁ micchā hoti, tasmā "mā abhūtaṁ bhaṇī"ti 1- vāretabbo.
  Asmīti mānasamugghātoti arahattamaggo. Arahattamaggaphalavasena hi nibbāne diṭṭhe
  puna asmimāno natthīti arahattamaggo "asmīti mānasamugghāto"ti vutto. Iti
  imasmiṁ sutte abhūtabyākaraṇannāma kathitaṁ.
                          4. Bhaddakasuttavaṇṇanā
      [14] Catutthe na bhaddakanti na laddhakaṁ. Tattha yo hi bhītabhīto marati,
  tassa na bhaddakaṁ maraṇaṁ hoti. Yo apāye paṭisandhiṁ gaṇhāti, tassa na bhaddikā
  kālakiriyā hoti. Kammārāmotiādīsu ārammaṇaṁ ārāmo, abhiratīti attho.
  Vihārakaraṇādimhi navakamme ārāmo assāti kammārāmo. Tasmiññeva kamme
  ratoti kammarato. Tadeva kammārāmataṁ punappunaṁ yuttoti anuyutto. Esa nayo
  sabbattha. Ettha ca bhassanti allāpasallāPo. Niddāti soppaṁ. Saṅgaṇikāti
  gaṇasaṅgaṇikā. Sā "ekassa dutiyo hoti, dvinnaṁ tatiyo hotī"tiādinā 2- nayena
  veditabbā. Saṁsaggoti dassanasavanasamullāpasambhogakāyasaṁsaggavasena pavatto
  saṁsaṭṭhabhāvo. Papañcoti taṇhādiṭṭhimānavasena pavatto madanākārasaṇṭhito kilesapapañco.
  Sakkāyanti tebhūmikavaṭṭaṁ. Sammā dukkhassa antakiriyāyāti hetunā nayena 3-
  sakalavaṭṭadukkhassa parivaṭumaparicchedakaraṇatthaṁ. Magoti magasadiso. Nippañcapadeti
  nibbānapade. Ārādhayīti paripūrayi taṁ sampādesīti.
                         5. Anutappiyasuttavaṇṇanā
      [15] Pañcame anutappāti anusocitabbā anutāpakārī. Imesu dvīsu suttesu
  gāthāsu ca vaṭṭavivaṭṭaṁ kathitanti.

  *  *  *  *  *  *
  Footnote: 1 chaṂa. gaṇhīti 2 chaṂa. dvinnaṁ hoti tatiyakoti 3 Ma. ñāyena
-------------------------------------------------
[page 106]
                         6. Nakulapitusuttavaṇṇanā
      [16] Chaṭṭhe bāḷhagilānoti adhimattagilāno. Etadavocāti sāmikassa
  bhesajjaṁ katvā byādhiṁ vūpasametuṁ asakkontī idāni sīhanādaṁ naditvā 1-
  saccakiriyāya byādhiṁ vūpasametuṁ santike nisīditvā etaṁ "mā kho tvan"tiādivacanaṁ
  avoca. Sāpekkhoti sataṇho. Na nakulamātāti ettha nakāro na pekkhatīti 2-
  evaṁ parapadena yojetabbo. Santharitunti 3- nicchiddaṁ kātuṁ, saṇṭhapetunti attho.
  Veṇiṁ olikhitunti eḷakalomāni kappetvā vijaṭetvā veṇiṁ kātuṁ.
      Aññaṁ bhattāraṁ 4- gamissatīti aññaṁ sāmikaṁ gaṇhissati. Soḷasa vassāni
  gahaṭṭhabrahmacariyaṁ 5- samāciṇṇanti ito soḷasavassamatthake gahaṭṭhabrahmacariyavāso
  samāciṇṇo. Dassanakāmatarāti atirekena dassanakāmā. Imehi tīhi aṅgehi sīhanādaṁ
  naditvā "iminā saccena tava sarīre byādhi phāsu hotū"ti saccakiriyaṁ akāsi.
      Idāni bhagavantaṁ sakkhiṁ katvā attano sīlādiguṇehipi saccakiriyaṁ kātuṁ
  siyā kho pana tetiādimāha. Tattha paripūrakārinīti samattakārinī. Cetosamathassāti
  samādhikammaṭṭhānassa. Ogādhappattāti ogādhaṁ anupavesaṁ pattā. Patigādhappattāti
  paṭigādhaṁ patiṭṭhaṁ pattā. Assāsappattāti assāsaṁ avassayaṁ pattā. Vesārajjap-
  pattāti somanassañāṇaṁ pattā. Aparappaccayāti parapaccayo vuccati parasaddhā
  parapattiyāyanā, tāya virahitāti attho. Imehi tīhaṅgehi attano guṇe ārabbha
  saccakiriyaṁ akāsi. Gilānā vuṭṭhitoti gilāno hutvā vuṭṭhito. Yāvatāti yattikāyo.
  Tāsaṁ aññatarāti tāsaṁ antare ekā. Anukampikāti hitānukampikā. Ovādikāti
  ovādadāyikā. Anusāsikāti anusiṭṭhidāyikā.
                          7. Soppasuttavaṇṇanā
      [17] Sattame paṭisallānā vuṭṭhitoti ekībhāvāya dhammanijjhānakkhantito

  *  *  *  *  *  *
  Footnote: 1 Sī. nadanti 2 Ma. sakkhīti, cha. sakkhatīti, pāli. sakkhissatīti
  3 Ma. sandharitunti 4 Sī. vīraṁ, chaṂa. gharaṁ 5 chaṂa. gahaṭṭhakaṁ brahmacariyaṁ
-------------------------------------------------
[page 107]
  Phalasamāpattivihārato vuṭṭhito. Yathāvihāranti attano attano vasanavihāraṁ. Navāti
  pabbajjāya navakā. Te pañcasatamattā ahesuṁ. Kākacchamānāti kākasaddaṁ
  karontā dante khādantā. Therāti thirabhāvaṁ pattā. Tena noti tena nu.
  Seyyasukhādīni heṭṭhā vuttatthāneva. Raṭṭhikoti yo raṭṭhaṁ bhuñjati. Pettanikoti
  yo pitarā bhuttānubhuttaṁ bhuñjati. Senāpatikoti senāya jeṭṭhako. Gāmagāmaṇikoti
  gāmabhojako. Pūgagāmaṇikoti gaṇajeṭṭhako. Avipassako kusalānaṁ dhammānanti kusalānaṁ dhammānaṁ
  anesako agavesako hutvā. Bodhipakkhiyānaṁ dhammānanti sattatiṁsāya bodhipakkhiyadhammānaṁ.
                         8. Macchabandhasuttavaṇṇanā
      [18] Aṭṭhame macchikanti macchaghātakaṁ. Hatthinā yātīti hatthiyāyī. Paratopi
  eseva nayo. Vajjheti vadhitabbe. Vadhāyānīteti 1- vadhāya upanīte. Pāpakena
  manasāti lāmakena vadhakacittena. Pāliyaṁ pana vadhāyupanīteti 2- likhanti. Māgavikoti
  migaghātako. Ko pana vādo manussabhūtanti yo manussabhūtaṁ pāpakena manasā
  apekkhati, 3- tassa sampattiyā abhāvena 4- kimeva vattabbaṁ. Idaṁ pāpakassa kammuno
  aniṭṭhaphalabhāvaṁ dassetuṁ vuttaṁ. Yesaṁ pana tādisaṁ kammaṁ karontānaṁpi yasapaṭilābho
  hoti, tesaṁ taṁ akusalaṁ nissāya kusalaṁ vipaccatīti veditabbaṁ. Tena panassa
  akusalakammena upahatattā vipāko na ciraṭṭhitiko hotīti. 5- Imasmiṁ sutte
  akusalapakkhova kathito.
                       9. Paṭhamamaraṇassatisuttavaṇṇanā
      [19] Navame nādiketi 6- evaṁnāmake gāme. Giñjakāvasatheti iṭṭhakāmaye
  pāsāde. Amatogadhāti nibbānogadhā, nibbānapatiṭṭhāti 7- attho. Bhāvetha noti
  bhāvetha nu. Maraṇassatinti maraṇassatikammaṭṭhānaṁ. Aho vatāti paṭṭhanatthe nipāto.

  *  *  *  *  *  *
  Footnote: 1 Sī. vadhāyopanīteti, chaṂa. vadhāyanīteti 2 Sī. vadhāyunnīteti 3 chaṂa. anupekkhati
  4 cha. abhāve 5 chaṂa. hoti 6 chaṂa. nātiketi 7 ka. nibbānaṁ paviṭṭhāti
-------------------------------------------------
[page 108]
  Bahu vata me kataṁ assāti tumhākaṁ sāsane mama kiccaṁ bahu kataṁ assa. Tadantaranti
  taṁ antaraṁ khaṇaṁ okāsaṁ. Assasitvā vā passasāmīti ettha assāso vuccati
  anto pavisanavāto, passāso bahi nikkhamanavāto. Iti ayaṁ bhikkhu yāva anto
  paviṭṭhavāto bahi nikkhamati, bahi nikkhanto vāto anto pavisati, tāva jīvitaṁ
  paṭṭhento evamāha. Dandhanti mandaṁ garukaṁ asīghaṁ pavattaṁ. Āsavānaṁ khayāyāti
  arahattaphalatthāya. Imasmiṁ sutte maraṇassati arahattaṁ pāpetvā kathitāti.
                       10. Dutiyamaraṇassatisuttavaṇṇanā
      [20] Dasame paṭigatāyāti 1- paṭipannāya. Iti paṭisañcikkhatīti evaṁ paccavekkhati.
  So mamassa antarāyoti ettha tividho antarāyo jīvitantarāyo, samaṇadhammantarāyo,
  puthujjanakālakiriyaṁ karontassa saggantarāyo ceva maggantarāyo cāti. Taṁ sabbaṁpi
  sandhāyevamāha. Byāpajjeyyāti ajiṇṇakādivasena vipajjeyya. Adhimattoti balavā.
  Chandoti kattukamyatāchando. Vāyāmoti payogaviriyaṁ. Ussāhoti ussāpanaviriyaṁ.
  Ussoḷhīti sampādanaviriyaṁ. Appaṭivānīti anukkaṇṭhanā appaṭisaṅgharaṇā. 2- Sesaṁ
  sabbattha uttānatthameva.
                          Sāraṇīyavaggo dutiyo.
                         ----------------
                           3. Anuttariyavagga
                        1-2. Sāmakasuttādivaṇṇanā
      [21-22] Tatiyassa paṭhame sāmagāmaketi sāmakānaṁ ussannattā evaṁ-
  laddhanāme gāmake. Pokkharaṇiyāyanti pokkharaṇiyānāmake vihāre. Abhikkantāya
  rattiyāti rattiyā paṭhamayāmaṁ atikkamma majjhimayāme sampatte. Abhikkantavaṇṇāti
  abhikkantātimanāpavaṇṇā. Kevalakappanti sakalakappaṁ. Pokkharaṇiyaṁ obhāsetvāti

  *  *  *  *  *  *
  Footnote: 1 Sī. patihitāyāti, ka. paṭihitāyāti 2 Ma. anuggaṇhanā appaṭisaṅkharaṇā
-------------------------------------------------
[page 109]
  Pokkharaṇiyānāmakaṁ mahāvihāraṁ attano obhāsena pharitvā. Samanuññoti
  samānānuñño 1- samānacitto. Dovacassatāti dubbacabhāvo. Pāpamittatāti
  lāmakamittatā. Imasmiṁ sutte parihāniyadhammāva kathitā. Dutiye aparihāniyadhammā
  lokuttaramissakā kathitā.
                           3. Bhayasuttavaṇṇanā
       [23] Tatiye kāmarāgarattāyanti kāmarāgaratto ayaṁ. Chandarāgavinibaddhoti
  chandarāgena vinibaddho. Bhayāti cittutrāsabhayā. Paṅkāti kilesapaṅkato. 2- Saṅgo
  paṅko ca ubhayanti saṅgo paṅko ca idaṁpi ubhayaṁ. Ete kāmā pavuccanti,
  yattha satto puthujjanoti yasmiṁ saṅge ca paṅke ca puthujjano satto laggo
  laggito palibuddho. Upādāneti catubbidhe upādāne. Jātimaraṇasambhaveti jātiyā
  ca maraṇassa ca sambhave paccayabhūte. Anupādā vimuccantīti anupādiyitvā vimuccanti.
  Jātimaraṇasaṅkhayeti jātimaraṇānaṁ saṅkhayasaṅkhāte nibbāne, nibbānārammaṇāya
  vimuttiyā vimuccantīti attho. Imasmiṁ ṭhāne vivaṭṭetvā arahattameva patto
  esa bhikkhu. Idāni taṁ khīṇāsavaṁ thomento te khemappattātiādimāha. Tattha
  khemappattāti khemabhāvaṁ pattā. Sukhinoti lokuttarasukhena sukhitā. Diṭṭhadhammābhi-
  nibbutāti abbhantare kilesābhāvena diṭṭhadhammeyeva abhinibbutā. Imasmiṁ sutte
  vaṭṭameva kathetvā gāthāsu vaṭṭavivaṭṭaṁ kathitaṁ.
                         4. Himavantasuttavaṇṇanā
      [24] Catutthe padāleyyāti bhindeyya. Chavāyāti lāmikāya. Samādhissa
  samāpattikusalo hotīti āhārasappāyautusappāyāni pariggahetvā samādhiṁ
  samāpajjituṁ kusalo hoti cheko samattho paṭibalo. Samādhissa ṭhitikusaloti
  samādhissa ṭhitiyaṁ kusalo, samādhiṁ ṭhapetuṁ sakkotīti attho. Samādhissa vuṭṭhānakusaloti
  samādhissa vuṭṭhāne kusalo, yathāparicchedena vuṭṭhātuṁ sakkotīti attho.

  *  *  *  *  *  *
  Footnote: 1 Ma. samānamanuñño 2 Ma. saṅgāti kilesasaṅgato
-------------------------------------------------
[page 110]
  Samādhissa kallatākusaloti 1- samādhissa kallatāya kusalo, samādhicittaṁ hāsetuṁ
  kallaṁ kātuṁ sakkotīti attho. Samādhissa gocarakusaloti samādhissa asappāye
  anupakārake dhamme vajjetvā sappāye upakārake sevantopi, "ayaṁ samādhi-
  nimittārammaṇo, ayaṁ lakkhaṇārammaṇo"ti jānantopi samādhissa gocarakusalo nāma
  hoti. Samādhissa abhinīhārakusaloti upari upari samāpattisamāpajjanatthāya paṭhamajjhānādi-
  samādhiṁ abhinīharituṁ sakkonto samādhissa abhinīhārakusalo nāma hoti. So
  paṭhamajjhānā vuṭṭhāya dutiyaṁ samāpajjati, dutiyajjhānā .pe. Tatiyajjhānā
  vuṭṭhāya catutthaṁ samāpajjatīti.
                       5. Anussatiṭṭhānasuttavaṇṇanā
      [25] Pañcame anussatiṭṭhānānīti anussatikāraṇāni. Itipi so bhagavāti-
  ādīni visuddhimagge vitthāritāneva. Idampi kho bhikkhave ārammaṇaṁ karitvāti
  idaṁ buddhānussatikammaṭṭhānaṁ ārammaṇaṁ katvā. Visujjhantīti paramavisuddhinibbānaṁ
  pāpuṇanti. Sesaṁ sabbattha uttānatthameva. Imasmiṁ pana sutte cha anussatiṭṭhānāni
  missakāni kathitānīti veditabbāni.
                        6. Mahākaccānasuttavaṇṇanā
      [26] Chaṭṭhe sambādheti pañcakāmaguṇasambādhe. Okāsādhigamoti ettha
  okāsā vuccanti cha anussatiṭṭhānāni, tesaṁ adhigamo. Visuddhiyāti visujjhanatthāya.
  Sokaparidevānaṁ samatikkamāyāti sokānañca paridevānañca samatikkamanatthāya.
  Atthaṅgamāyāti atthaṁ gamanatthāya. Ñāyassa adhigamāyāti sahavipassanakassa maggassa
  adhigamanatthāya. Nibbānassa sacchikiriyāyāti apaccayaparinibbānassa paccakkhakiriyatthāya.
      Sabbasoti sabbākārena. Ākāsasamenāti alagganaṭṭhena ceva apalibujjhanaṭṭhena 3-
  ca ākāsasadisena. Vipulenāti na parittakena. Mahaggatenāti

  *  *  *  *  *  *
  Footnote: 1 chaṂa. kallitakusaloti 2 visuddhi. 1/252 chānussatiniddesa
  3 chaṂa. apalibuddhaṭṭhena
-------------------------------------------------
[page 111]
  Mahantabhāvaṁ gatena, mahantehi vā ariyasāvakehi gatena, paṭipannenāti attho.
  Appamāṇenāti pharaṇāppamāṇatāya appamāṇena. Averenāti akusalaverapuggala-
  verarahitena. Abyāpajjhenāti kodhadukkhavajjitena. Sabbametaṁ buddhānussaticittameva
  sandhāya vuttaṁ. Paratopi eseva nayo. Visuddhidhammāti visujjhanasabhāvā. Imasmiṁpi
  sutte cha anussatiṭṭhānāni missakāneva kathitānīti.
                         7. Paṭhamasamayasuttavaṇṇanā
      [27] Sattame manobhāvanīyassāti ettha manaṁ bhāveti vaḍḍhetīti manobhāvanīyo.
  Dassanāyāti dassanatthaṁ. Nissaraṇanti nikkhamanaṁ vūpasamaṁ. 1- Dhammaṁ desetīti
  kāmarāgapajahanatthāya asubhakammaṭṭhānaṁ katheti. Dutiyavārādīsu byāpādappahānāya
  mettākammaṭṭhānaṁ, thīnamiddhappahānāya thīnamiddhavinodanakammaṭṭhānaṁ ālokasaññaṁ vā
  viriyārambhavatthuādīnaṁ vā aññataraṁ, uddhaccakukkuccappahānāya samathakammaṭṭhānaṁ,
  vicikicchāppahānāya tiṇṇaṁ ratanānaṁ guṇakathaṁ kathento dhammaṁ desetīti veditabbo.
  Āgammāti ārabbha. Manasikarototi ārammaṇavasena citte karontassa. Anantarā
  āsavānaṁ khayo hotīti anantarāyena āsavānaṁ khayo hoti.
                         8. Dutiyasamayasuttavaṇṇanā
      [28] Aṭṭhame maṇḍalamāḷeti bhojanasālāyaṁ. Cārittakilamathoti piṇḍapāta-
  cariyāya uppannakilamatho. Bhattakilamathoti bhattadaratho. Vihārapacchāyāyanti
  vihārapaccante chāyāya. Yadevassa divā samādhinimittaṁ manasikataṁ hotīti yaṁeva tassa
  tato purimadivasabhāge samathanimittaṁ citte kataṁ hoti. Tadevassa tasmiṁ samaye
  samudācaratīti taṁyeva etassa tasmiṁ samaye divāvihāre nisinnassa manodvāre
  sañcarati. Ojaṭṭhāyīti ojāya ṭhito patiṭṭhito. Phāsukassa hotīti phāsukaṁ
  assa hoti. Sammukhāti kathentassa sammukhaṭṭhāne. Sutanti sotena sutaṁ.
  Paṭiggahitanti cittena paṭiggahitaṁ.

  *  *  *  *  *  *
  Footnote: 1 chaṂa. niggamanaṁ vūpasamanaṁ
-------------------------------------------------
[page 112]
                          9. Udāyīsuttavaṇṇanā
      [29] Navame udāyinti loḷudāyittheraṁ. 1- Suṇāmahaṁ 2- āvusoti āvuso nāhaṁ
  badhiro, suṇāmi bhagavato vacanaṁ, pañhaṁ pana upaparikkhāmīti. Adhicittanti samādhivipassanā-
  cittaṁ. Idaṁ bhante anussatiṭṭhānanti idaṁ jhānattayasaṅkhātaṁ anussatikāraṇaṁ.
  Diṭṭhadhammasukhavihārāya saṁvattatīti imasmiṁyeva attabhāve sukhavihāratthāya
  pavattati. Ālokasaññanti ālokanimitte uppannasaññaṁ. Divā saññaṁ adhiṭṭhātīti
  divāti saññaṁ ṭhapeti. Yathā divā tathā rattinti yathānena divā ālokasaññā
  manasikatā, rattimpi tatheva taṁ manasikaroti. Yathā rattiṁ tathā divāti yathā vānena
  rattiṁ ālokasaññā manasikatā, divāpi taṁ tatheva manasikaroti. Vivaṭenāti pākaṭena.
  Apariyonaddhenāti nīvaraṇehi anonaddhena. Sampabhāsaṁ cittaṁ bhāvetīti dibba-
  cakkhuñāṇatthāya sahobhāsakaṁ cittaṁ brūheti vaḍḍheti. Yaṁ pana "ālokasaññaṁ
  manasikarotī"ti vuttaṁ, taṁ thīnamiddhavinodanāalokasaññaṁ sandhāya vuttaṁ, na
  dibbacakkhuñāṇālokanti veditabbaṁ. Ñāṇadassanapaṭilābhāyāti dibbacakkhusaṅkhātassa
  ñāṇadassanassa paṭilābhāya.
      Imameva kāyantiādīsu yaṁ vattabbaṁ siyā, taṁ sabbaṁ sabbākārena vitthārato
  visuddhimagge kāyagatāsatikammaṭṭhāne vuttaṁ. Kāmarāgassa pahānāyāti pañcakāma-
  guṇikassa rāgassa pahānatthāya. Seyyathāpi passeyyāti yathā passeyya. Sarīranti
  matasarīraṁ. Sīvathikāya chaḍḍitanti susāne apaviddhaṁ. Ekāhaṁ matassa assāti
  ekāhamataṁ. Dvīhaṁ matassa assāti dvīhamataṁ. Tīhaṁ matassa assāti tīhamataṁ.
  Bhastā viya vāyunā uddhaṁ jīvitapariyādānā yathānukkamaṁ samuggatena sūnabhāvena
  uddhumātattā 3- uddhumātaṁ, uddhumātameva uddhumātakaṁ. Paṭikūlattā vā kucchitaṁ
  uddhamātanti uddhumātakaṁ. Vinīlaṁ vuccati viparibhinnavaṇṇaṁ, vinīlameva vinīlakaṁ.
  Paṭikūlattā vā kucchitaṁ vinīlanti vinīlakaṁ. Maṁsussadaṭṭhānesu rattavaṇṇassa

  *  *  *  *  *  *
  Footnote: 1 chaṂa. lāḷudāyittheraṁ 2 chaṂa. suṇomahaṁ 3 chaṂa. dhumātattā
-------------------------------------------------
[page 113]
  Nīlavaṇṇassa nīlaṭṭhāne nīlasāṭakapārutasseva chavasarīrassetaṁ adhivacanaṁ. Paribhinnaṭṭhānehi
  navahi vā vaṇamukhehi vissandamānapubbaṁ vipubbaṁ, vipubbameva vipubbakaṁ.
  Paṭikūlattā vā kucchitaṁ vipubbanti vipubbakaṁ. Vipubbakaṁ jātaṁ tathābhāvaṁ gatanti
  vipubbakajātaṁ.
      So imameva kāyanti so bhikkhu imaṁ attano kāyaṁ tena kāyena saddhiṁ
  ñāṇena upasaṁharati upaneti. Kathaṁ? ayampi kho kāyo evaṁdhammo evaṁbhāvī
  evaṁanatītoti. Idaṁ vuttaṁ hoti:- āyu usmā viññāṇanti imesaṁ tiṇṇaṁ
  dhammānaṁ atthitāya ayaṁ kāyo ṭhānagamanādikkhamo hoti, imesaṁ pana vigamā ayampi
  evaṁdhammo evaṁpūtikasabhāvoyevāti. Evaṁbhāvīti evameva uddhumātādibhedo bhavissati.
  Evaṁanatītoti evaṁ 1- uddhumātādibhāvaṁ anatikkanto.
      Khajjamānanti udarādīsu nisīditvā udaramaṁsaoṭṭhamaṁsākkhikamaṁsādīni luñcitvā
  luñcitvā khādiyamānaṁ. Samaṁsalohitanti sesāvasesamaṁsalohitayuttaṁ. Nimmaṁsalohita-
  makkhitanti maṁse khīṇepi lohitaṁ na sussati, taṁ sandhāya vuttaṁ "nimmaṁsalohita-
  makkhitanti aññenāti aññena disābhāgena. Hatthaṭṭhikanti catusaṭṭhibhedampi
  hatthaṭṭhikaṁ pāṭiyekkaṁ pāṭiyekkaṁ vippakiṇṇaṁ. Pādaṭṭhikādīsupi eseva
  nayo. Terovassikānīti atikkantasaṁvaccharāni. Pūtīnīti abbhokāse ṭhitāni
  vātātapavuṭṭhisamphassena terovassikāneva pūtīni honti, antobhūmigatāni pana cirataraṁ
  tiṭṭhanti. Cuṇṇakajātānīti cuṇṇavicuṇṇaṁ hutvā vikiṇṇāni. 2- Sabbattha so
  imamevāti vuttanayena khajjamānādīnaṁ vasena yojanā kātabbā. Asmimānasamugghātāyāti
  asmīti pavattassa navavidhassa mānassa samugghātatthāya. Anekadhātupaṭivedhāyāti anekadhātūnaṁ
  paṭivijjhanatthāya. Satova abhikkamatīti gacchanto satipaññāhi samannāgatova gacchati.
  Satova paṭikkamatīti paṭinivattantopi satipaññāhi samannāgato nivattati. Sesapadesupi

  *  *  *  *  *  *
  Footnote: 1 Sī. etaṁ anatītoti etaṁ 2 chaṂa. vippakiṇṇāni
-------------------------------------------------
[page 114]
  Eseva nayo. Satisampajaññāyāti satiyā ca ñāṇassa ca atthāya. Iti imasmiṁ
  sutte satiñāṇāni missakāni kathitānīti.
                        10. Anuttariyasuttavaṇṇanā
      [30] Dasame uccāvacanti yaṅkiñci mahantakhuddakaṁ, uccanīcaṁ vā. Hīnanti
  nihīnaṁ. Gammanti gāmavāsikānaṁ dassanaṁ. Pothujjanikanti puthujjanānaṁ santakaṁ.
  Anariyanti na ariyaṁ na uttamaṁ na parisuddhaṁ. Anatthasañhitanti na atthasannissitaṁ.
  Na nibbidāyāti na vaṭṭe nibbindanatthāya. Na virāgāyāti na rāgādīnaṁ
  virajjanatthāya. Na nirodhāyāti na rāgādīnaṁ appavattinirodhāya. Na upasamāyāti
  na rāgādīnaṁ vūpasamatthāya. Na abhiññāyāti na abhijānanatthāya. Na sambodhāyāti
  na sambodhisaṅakhātassa catumaggañāṇassa paṭivijjhanatthāya. Na nibbānāyāti na
  nibbānassa sacchikiriyāya.
      Niviṭṭhasaddhoti patiṭṭhitasaddho. Niviṭṭhapemoti patiṭṭhitapemo. Ekantagatoti 1-
  ekantaṁ gato, acalapattoti 2- attho. Abhippasannoti ativiya pasanno.
  Etadānuttariyanti etaṁ anuttaraṁ. Hatthismimpi sikkhatīti hatthinimittaṁ
  sikkhitabbaṁ hatthisippaṁ sikkhati. Sesapadesupi eseva nayo. Uccāvacanti
  mahantakhuddakaṁ sippaṁ sikkhati.
      Upaṭṭhitā pāricariyeti pāricariyāya paccupaṭṭhitā. Bhāvayanti anussatinti
  anuttaraṁ anussatiṁ bhāventi. Vivekapaṭisaññuttanti nibbānanissitaṁ katvā.
  Khemanti nirupaddavaṁ. Amatagāminanti nibbānagāminaṁ, ariyamaggaṁ bhāventīti attho.
  Appamāde pamuditāti satiyā avippavāsasaṅkhāte appamāde āmoditā pamoditā.
  Nipakāti nepakkena samannāgatā. Sīlasaṁvutāti sīlena saṁvutā pihitā. Te ve
  kālena paccantīti 3- te ve yuttappayuttakālena jānanti. Yattha dukkhaṁ nirujjhatīti

  *  *  *  *  *  *
  Footnote: 1 Sī. ekantigatoti 2 ka. acalasaddhoti 3 Ma. paccenti
-------------------------------------------------
[page 115]
  Yasmiṁ ṭhāne sakalaṁ vaṭṭadukkhaṁ nirujjhati, taṁ amatamahānibbānaṁ te bhikkhū
  jānantīti. Imasmiṁ sutte cha anuttariyāni missakāni kathitānīti.
                         Anuttariyavaggo tatiyo.
                         ----------------
                        4. Sekhaparihāniyavagga 1-
                          1. Sekhasuttavaṇṇanā
      [31] Catutthassa paṭhame sekhassāti sattavidhassa sekhassa. Puthujjane pana
  vattabbameva natthi. Parihānāyāti upariguṇehi parihānāya. 2-
                      2-3. Aparihānasuttadvayavaṇṇanā
      [32-33] Dutiye satthugāravatāti satthari garubhāvo. Dhammagāravatāti
  navavidhalokuttaradhamme garubhāvo. Saṁghagāravatāti saṁghe garubhāvo. Sikkhāgāravatāti tīsu
  sikkhāsu garubhāvo. 3- Appamādagāravatāti appamāde garubhāvo. Paṭisanthāra-
  gāravatāti dhammāmisavasena duvidhe paṭisanthāre garubhāvo. Satthā 4- garu assāti
  satthugaru. Dhammo 5- garu assāti dhammagaru. Tibbagāravoti bahalagāravo. Paṭisanthāre
  gāravo assāti paṭisanthāragāravo. Tatiye sappatissoti sajeṭṭhako sagāravo.
  Hirottappaṁ panettha missakaṁ kathitaṁ.
                      4. Mahāmoggallānasuttavaṇṇanā
      [34] Catutthe tisso nāma bhikkhūti therasseva saddhivihāriko. Mahiddhiko
  mahānubhāvoti ijjhanaṭṭhena mahatī iddhi assāti mahiddhiko. Anupharaṇaṭṭhena

  *  *  *  *  *  *
  Footnote: 1 chaṂa. devatāvagga 2 Sī. uparūpariguṇehi parihānāya, chaṂa. uparūpariguṇaparihānāya
  3 ka. gāravakaraṇaṁ 4 ka. satthari 5 ka. dhamme
-------------------------------------------------
[page 116]
  Mahā ānubhāvo assāti mahānubhāvo. Cirassaṁ kho mārisa moggallāna imaṁ
  pariyāyamakāsīti evarūpaṁ loke pakatiyā piyasamudāhāravacanaṁ 1- hoti. Lokiyā hi
  cirassaṁ āgataṁpi anāgatapubbaṁpi manāpajātiyaṁ āgataṁ disvā "kuto bhavaṁ āgato,
  cirassaṁ bhavaṁ āgato, kathaṁ te idhāgamanamaggo ñāto, kiṁ maggamūḷhosī"tiādīni
  vadanti. Ayaṁ pana āgatapubbattāyeva evamāha. Thero hi kālena kālaṁ brahmalokaṁ
  gacchatiyeva. Tattha pariyāyamakāsīti vāraṁ akāsi. Yadidaṁ idhāgamanāyāti yo ayaṁ
  idhāgamanāya vāro, taṁ carissaṁ akāsīti vuttaṁ hoti. Idamāsanaṁ paññattanti
  mahārahaṁ brahmapallaṅkaṁ paññāpetvā evamāha. Aveccappasādenāti adhigatena
  acalena maggappasādena. Imasmiṁ sutte sotāpattimaggañāṇaṁ kathitaṁ.
                        5. Vijjābhāgiyasuttavaṇṇanā
      [35] Pañcame vijjābhāgiyāti vijjākoṭṭhāsikā. Aniccasaññāti
  aniccānupassanāñāṇe uppannasaññā. Anicce dukkhasaññāti dukkhānupassanāñāṇe
  uppannasaññā. Dukkhe anattasaññāti anattānupassanāñāṇe uppannasaññā.
  Pahānasaññāti pahānānupassanāñāṇe uppannasaññā. Virāgasaññāti virāgānupassanā-
  ñāṇe uppannasaññā. Nirodhasaññāti nirodhānupassanāñāṇe uppannasaññāti. 2-
                         6. Vivādamūlasuttavaṇṇanā
      [36] Chaṭṭhe vivādamūlānīti vivādassa mūlāni. Kodhanoti kujjhanalakkhaṇena
  kodhena samannāgato. Upanāhīti verāppaṭinissaggalakkhaṇena upanāhena samannāgato.
  Ahitāya dukkhāya devamanussānanti dvinnaṁ bhikkhūnaṁ vivādo 3- devamanussānaṁ
  ahitāya dukkhāya saṁvattati? kosambikakkhandhake viya 4- dvīsu bhikkhūsu vivādaṁ

  *  *  *  *  *  *
  Footnote: 1 chaṂa. piyasamudācāravacanaṁ, pa.sū. 2/391/208 cūḷataṇhāsaṅkhayasutta
  2 chaṂa. uppannasaññā 3 chaṂa. vivādo kathaṁ 4 chaṂa. kosambakakkhandhake viya
-------------------------------------------------
[page 117]
  Āpannesu tasmiṁ vihāre tesaṁ antevāsikā vivadanti, etesaṁ ovādaṁ gaṇhanto
  bhikkhunīsaṁgho vivadati. Tato tesaṁ upaṭṭhākā vivadanti, atha manussānaṁ ārakkhadevatā
  dve koṭṭhāsā honti. Tathā 1- dhammavādīnaṁ ārakkhadevatā dhammavādiniyo honti,
  adhammavādīnaṁ adhammavādiniyo. Tato ārakkhadevatānaṁ mittā bhummadevatā bhijjanti.
  Evaṁ paramparāya yāva brahmalokā ṭhapetvā ariyasāvake sabbe devamanussā dve
  koṭṭhāsā honti. Dhammavādīhi pana adhammavādinova bahutarā honti. Tato yaṁ
  bahukehi gahitaṁ, taṁ gacchanti. Dhammaṁ vissajjetvā bahutarāva adhammaṁ gaṇhanti. Te
  adhammaṁ purakkhatvā viharantā apāye nibbattanti. Evaṁ dvinnaṁ bhikkhūnaṁ vivādo
  devamanussānaṁ ahitāya dukkhāya hoti. Ajjhattaṁ vāti tumhākaṁ abbhantaraparisāya.
  Bahiddhāti paresaṁ parisāya.
      Makkhīti paresaṁ guṇamakkhanalakkhaṇena makkhena samannāgato. Paḷāsīti yugaggāha-
  lakkhaṇena paḷāsena samannāgato. Issukīti parassa sakkārādīnaṁ issāyana-
  lakkhaṇāya issāya samannāgato. Maccharīti āvāsamacchariyādīhi samannāgato. Saṭhoti
  kerāṭiko. Māyāvīti katapaṭicchādako. Pāpicchoti asantasambhāvanicchako dussīlo.
  Micchādiṭṭhīti natthikavādī ahetukavādī akiriyavādī. Sandiṭṭhiparāmāsīti sayaṁ
  diṭṭhameva parāmasati. Ādānaggāhīti 2- daḷhaggāhī. Duppaṭinissaggīti na sakkā
  hoti gahitaṁ vissajjāpetuṁ imasmiṁ sutte vaṭṭameva kathitanti.
                          7. Dānasuttavaṇṇanā
      [37] Sattame veḷukaṇḍakīti veḷukaṇḍakanagaravāsinī. Chaḷaṅgasamannāgatanti
  chahi guṇaṅgehi samannāgataṁ. Dakkhiṇaṁ patiṭṭhāpetīti dānaṁ deti. Pubbeva dānā
  sumanoti dānaṁ dassāmīti māsaḍḍhamāsato paṭṭhāya somanassappatto hoti. Ettha
  hi pubbacetanā dassāmīti cittuppādakālato paṭṭhāya "ito uṭṭhitena dānaṁ

  *  *  *  *  *  *
  Footnote: 1 chaṂa. tattha 2 chaṂa. ādhānaggāhīti
-------------------------------------------------
[page 118]
  Dassāmī"ti khettaggahaṇaṁ ādiṁ katvā cintentassa labbhati. Dadaṁ cittaṁ
  pasādetīti evaṁ vuttā muñcanacetanā pana dānakāleyeva labbhati. Datvā attamano
  hotīti ayaṁ pana aparacetanā aparāparaṁ anussarantassa labbhati. Vītarāgāti
  vigatarāgā khīṇāsavā. Rāgavinayāya vā paṭipannāti rāgavinayapaṭipadaṁ paṭipannā.
  Ukkaṭṭhadesanā cesā, na kevalaṁ pana khīṇāsavānaṁ, anāgāmisakadāgāmi-
  sotāpannānaṁpi antamaso tadahupabbajitassa bhaṇḍaggāhakasāmaṇerassāpi dinnā
  dakkhiṇā chaḷaṅgasamannāgatāva hoti. Sopi hi sotāpattimaggatthameva pabbajito.
      Yaññassa sampadāti dānassa paripuṇṇatā. Saññatāti sīlasaññamena
  saññatā. Sayaṁ ācamayitvānāti 1- attanāva hatthapāde dhovitvā mukhaṁ vikkhāletvā.
  Sakehi 2- pāṇibhīti attano hatthehi. Sayehītipi 3- pāṭho. Saddhoti ratanattayaguṇe
  saddahanto. Muttena cetasāti lābhamacchariyādīhi vimuttena cittena. Abyāpajjhaṁ
  sukhaṁ lokanti niddukkhaṁ uḷārasukhasomanassaṁ devalokaṁ.
                         8. Attakārīsuttavaṇṇanā
      [38] Aṭṭhame addasaṁ vā assosiṁ vāti akkhīni ummiletvā mā addasaṁ,
  asukasmiṁ nāma ṭhāne vasatīti mā assosiṁ, kathentassa vā vacanaṁ mā assosiṁ.
  Kathaṁ hi nāmāti kena nāma kāraṇena. Ārabbhadhātūti 4- ārabhanavasena pavattaviriyaṁ.
  Nikkamadhātūti kosajjato nikkhamanasabhāvaṁ viriyaṁ. Parakkamadhātūti parakkamasabhāvo.
  Thāmadhātūti thāmasabhāvo. Dhitidhātūti dhitisabhāvo. 5- Upakkamadhātūti upakkamasabhāvo.
  Sabbaṁ cetaṁ tenākārena 6- pavattassa viriyasseva nāmaṁ.
                       9-10. Nidānasuttādivaṇṇanā
      [39-40] Navame kammānanti vaṭṭagāmikammānaṁ. Samudayāyāti piṇḍa-
  karaṇatthāya. Nidānanti paccayo. Lobhajenāti lobhato jātena. Na paññāyantīti

  *  *  *  *  *  *
  Footnote: 1 ka. ācarayitvānāti 2 Sī. sehi 3 Sī. sakehītipi, Ma. saññehītipi
  4 chaṂa. ārambhadhātūti 5 chaṂa. ṭhitidhātūti. ṭhitisabhāvo 6 chaṂa. tena tenākārena
-------------------------------------------------
[page 119]
  "evarūpena Kammena nibbattā"ti na dissanti. Sukkapakkhe kammānanti
  vivaṭṭagāmikammānaṁ. Iti imasmiṁ sutte vaṭṭavivaṭṭaṁ kathitanti. 1- Dasame
  niculavaneti 2- mahāmucalindavane. Saddhammoti sāsanasaddhammo.
                        11. Dārukkhandhasuttavaṇṇanā
      [41] Ekādasame cetovasippattoti cittavasibhāvaṁ patto. Paṭhavītveva
  adhimucceyyāti thaddhākāraṁ paṭhavīdhātūti sallakkheyya. Yaṁ nissāyāti yaṁ vijjamānaṁ
  thaddhākāraṁ paṭhavīdhātuṁ nissāya amuṁ dārukkhandhaṁ paṭhavītveva adhimucceyya, sā
  ettha paṭhavīdhātu atthīti. Iminā nayena sesapadānipi veditabbāni. Yatheva hi tasmiṁ
  thaddhākārā paṭhavīdhātu atthi, evaṁ yūsākārā āpodhātu, uṇhākārā tejodhātu,
  vitthambhanākārā vāyodhātu, rattavaṇṇamhi sare 3- padumapupphavaṇṇā subhadhātu,
  pūtibhūte cuṇṇe ceva pheggupapaṭikāsu ca amanuññavaṇṇā asubhadhātu, taṁ
  nissāyeva 4- amuṁ dārukkhandhaṁ asubhantveva adhimucceyya sallakkheyyāti. Imasmiṁ
  sutte missakavihāro nāma kathito.
                         12. Nāgitasuttavaṇṇanā
      [42] Dvādasame gāmantavihāranti gāmantasenāsanavāsaṁ. 5- Samāhitaṁ
  nisinnanti tasmiṁ gāmantasenāsane samādhiṁ appetvā nisinnaṁ. Idānimanti
  idāni imaṁ. Samādhimhā cāvessatīti samādhito uṭṭhāpessati. Na attamano
  homīti na sakamano homi. Pacalāyamānanti niddāyamānaṁ. Ekagganti 6- ekasabhāvaṁ,
  ekaggatābhūtaṁ araññasaññaṁyeva citte karissatīti attho. Anurakkhissatīti
  anuggaṇhissati. Avimuttaṁ vā cittaṁ vimocessatīti aññasmiṁ kāle
  avimuttacittaṁ idāni pañcahi vimuttīhi vimocayissati. Riñcatīti 7- vajjeti
  vissajjeti.

  *  *  *  *  *  *
  Footnote: 1 chaṂa. kathitaṁ 2 ka. veḷuvaneti 3 chaṂa. sāre 4 chaṂa. nissāya
  5 chaṂa. gāmantavihārinti gāmantasenāsanavāsiṁ 6 chaṂa. ekattanti 7 Sī. cajati
-------------------------------------------------
[page 120]
  Paṭippaṇāmetvāti panuditvā 1- vissajjetvā. Uccārapassāvakammāyāti uccāra-
  passāvakaraṇatthāya. Iminā ettakena ṭhānena satthārā araññasenāsanassa
  vaṇṇo kathito. Suttassa pana paṭhamakoṭṭhāse yaṁ vattabbaṁ, taṁ heṭṭhā vuttamevāti.
                       Sekhaparihāniyavaggo catuttho.
                        ------------------
                            5. Dhammikavagga
                          1. Nāgasuttavaṇṇanā
      [43] Pañcamassa paṭhame āyasmatā ānandena saddhinti idaṁ
  "āyāmānandā"ti theraṁ āmantetvā gatattā vuttaṁ, satthā pana anūnehi
  pañcahi bhikkhusatehi parivuto tattha agamāsīti veditabbo. Tenupasaṅkamīti
  teheva pañcahi bhikkhusatehi parivuto upasaṅkami. Parisiñcitvāti vohāravacanametaṁ,
  nhāyitvāti attho. Pubbasadisāni kurumānoti 2- rattadupaṭṭaṁ nivāsetvā
  uttarāsaṅgacīvaraṁ dvīhi hatthehi gahetvā pacchimalokadhātuṁ piṭṭhito katvā
  puratthimalokadhātuṁ abhimukho nirodakabhāvena 3- gattāni pubbasadisāni kurumāno
  aṭṭhāsīti attho. Bhikkhusaṁghopi tena tena ṭhānena otaritvā nhātvā
  paccuttaritvā satthāraṁyeva parivāretvā aṭṭhāsi. Iti tasmiṁ samaye ākāsato patamānaṁ
  rattasuvaṇṇakuṇḍalaṁ viya suriyo pacchimalokadhātuṁ paṭipajji, parisuddharajatamaṇḍalo
  viya pācīnalokadhātuto cando abbhuggacchi, 4- majjhaṭṭhānepi pañcabhikkhusataparivāro
  sammāsambuddho chabbaṇṇaraṁsiyo 5- vissajjetvā pubbakoṭṭhakanadītīre ālokaṁ 6-
  alaṅkurumāno aṭṭhāsi.

  *  *  *  *  *  *
  Footnote: 1 Ma. pannaritvā 2 chaṂa. pubbāpayamānoti 3 chaṂa. vodakabhāvena
  4 chaṂa. abbhuggañchi 5 chaṂa. chabbaṇṇabuddharasmiyo 6 chaṂa. lokaṁ
-------------------------------------------------
[page 121]
      Tena kho pana samayena .pe. Seto nāma nāgoti setavaṇṇatāya
  evaṁladdhanāmo hatthināgo. Mahāturiyatāḷitavāditenāti mahantena turiyatāḷitavāditena.
  Tattha paṭhamasaṅghaṭṭanaṁ tāḷitaṁ nāma hoti, tato paraṁ vāditaṁ. Janoti hatthidassanatthaṁ
  sannipatitamahājano. Disvā evamāhāti aṅgapaccaṅgāni ghaṁsitvā nhāpetvā
  uttāretvā bahitīre ṭhapetvā gattāni nirodakāni 1- katvā hatthālaṅkārena
  alaṅkataṁ taṁ mahānāgaṁ disvā idaṁ "abhirūpo vata bho"ti pasaṁsāvacanaṁ āha.
  Kāyūpapannoti sarīrasampattiyā upapanno, paripuṇṇaṅgapaccaṅgoti attho. Āyasmā
  udāyīti paṭisambhidāppatto kāḷudāyitthero. Etadavocāti taṁ mahājanaṁ hatthissa
  vaṇṇaṁ bhaṇantaṁ disvā "ayaṁ jano ahetukapaṭisandhiyaṁ nibbattahatthino vaṇṇaṁ
  katheti, na buddhahatthissa. Ahandāni iminā hatthināgena upamaṁ katvā 2-
  buddhanāgassa vaṇṇaṁ kathessāmī"ti cintetvā etaṁ "hatthimeva nu kho bhante"ti-
  ādivacanaṁ avoca. Tattha mahantanti ārohasampannaṁ. Barhantanti pariṇāhasampannaṁ.
  Evamāhāti evaṁ vadati. Atha bhagavā yasmā ayaṁ nāgasaddo hatthimhi
  ceva assagoṇauragarukkhamanussesu cāpi vattati, 3- tasmā hatthimpi khotiādimāha.
      Āgunti pāpakaṁ lāmakaṁ akusaladhammaṁ. Tamahaṁ nāgoti brūmīti taṁ ahaṁ
  imehi tīhi dvārehi dasannaṁ akusalakammapathānaṁ dvādasannañca akusalacittānaṁ
  akaraṇato nāgoti vadāmi. Ayañhi na āguṁ karotīti iminā atthena nāgo.
  Imāhi gāthāhi anumodāmīti imāhi catusaṭṭhipadāhi soḷasahi gāthāhi anumodāmi
  abhinandāmi.
      Manussabhūtanti devādibhāvaṁ anupagantvā 4- manussameva bhūtaṁ. Attadantanti
  attanāyeva dantaṁ, na aññehi damathaṁ upanītaṁ. Bhagavā hi attanā uppāditeneva
  maggadamathena cakkhutopi danto, sotatopi, ghānatopi, jivhātopi, kāyatopi,
  manatopīti imesu chasu ṭhānesu danto santo nibbuto parinibbuto. Tenāha

  *  *  *  *  *  *
  Footnote: 1 chaṂa. vodakāni 2 Sī. upametvā 3 chaṂa. pavattati 4 Ma. anupagantvā mānusaṁ
  gantvā
-------------------------------------------------
[page 122]
  "attadantan"ti. Samāhitanti duvidhenāpi samādhinā samāhitaṁ. Iriyamānanti
  viharamānaṁ. 1- Brahmapatheti seṭṭhapathe amatanibbānapathe. 2- Cittassūpasame ratanti
  paṭhamajjhānena pañcanīvaraṇāni vūpasametvā, dutiyajjhānena vitakkavicāre, tatiyajjhānena
  pītiṁ, catutthajjhānena sukhadukkhaṁ vūpasametvā tasmiṁ cittassūpasame rataṁ abhirataṁ.
      Namassantīti kāyena namassanti, vācāya namassanti, manasā namassanti,
  dhammānudhammapaṭipattiyā namassanti, sakkaronti garuṁ karonti. Sabbadhammāna
  pāragunti sabbesaṁ khandhāyatanadhātudhammānaṁ abhiññāpāragū pariññāpāragū
  pahānapāragū bhāvanāpāragū sacchikiriyāpāragū samāpattipāragūti chabbidhena pāragamanena
  pāragataṁ pārappattaṁ matthakappattaṁ. Devāpi taṁ namassantīti dukkhappattā
  subrahmadevaputtādayo sukhappattā ca sabbeva dasasahassacakkavāḷavāsino devāpi
  tumhe namassanti. Iti me arahato sutanti iti mayā catūhi kāraṇehi arahāti
  laddhavohārānaṁ tumhākaṁyeva santike sutanti dīpeti.
      Sabbasaṁyojanātītanti sabbāni dasavidhasaṁyojanāni atikkantaṁ. Vanā
  nibbānamāgatanti 3- kilesavanato nibbanaṁ kilesavanarahitaṁ nibbānaṁ āgataṁ sampattaṁ.
  Kāmehi nekkhammaratanti duvidhehi kāmehi nikkhantattā pabbajjā aṭṭha samāpattiyo
  cattāro ca ariyamaggā kāmehi nekkhammaṁ nāma, tattha rataṁ abhirataṁ. Muttaṁ
  selāva kañcananti seladhātuto muttaṁ kañcanasadisaṁ.
      Sabbe accarucīti sabbasatte atikkamitvā pavattaruci. Aṭṭhamakaṁ hi
  atikkamitvā pavattarucitāya sotāpanno accaruci nāma, sotāpannaṁ atikkamitvā
  pavattarucitāya sakadāgāmī .pe. Khīṇāsavaṁ atikkamitvā pavattarucitāya paccekabuddho,
  paccekabuddhaṁ atikkamitvā pavattarucitāya sammāsambuddho accaruci nāMa.
  Himavāvaññe siluccayoti 4- yathā himavā pabbatarājā aññe pabbate atirocati,

  *  *  *  *  *  *
  Footnote: 1 Ma. visādamānaṁ 2 chaṂa. amatapathe nibbānapathe
  3 chaṂa. nibbanamāgatanti 4 chaṂa. himavāvaññe siluccayeti
-------------------------------------------------
[page 123]
  Evaṁ atirocatīti attho. Saccanāmoti tacchanāmo bhūtanāmo āguakaraṇeneva
  nāgoti evaṁ avitathanāmo.
      Soraccanti sucisīlaṁ. Avihiṁsāti karuṇā ca karuṇāpubbabhāgo ca. Pādā
  nāgassa te duveti te buddhanāgassa duve purimapādā.
      Tapoti vattasamādānaṁ. 1- Brahmacariyanti ariyamaggasīlaṁ. Caraṇā nāgassa
  tyāpareti te buddhanāgassa apare dve pacchimapādā. Saddhāhatthoti saddhāmayāya
  soṇḍāya samannāgato. Upekkhāsetadantavāti chaḷaṅgupekkhāmayehi setadantehi
  samannāgato.
      Sati gīvāti yathā nāgassa aṅgapaccaṅgasmiṁ sirājālānaṁ gīvā patiṭṭhā,
  evaṁ buddhanāgassa soraccādīnaṁ dhammānaṁ sati, tena vuttaṁ "sati gīvā"ti.
  Siro paññāti yathā hatthināgassa siro uttamaṅgaṁ, 2- evaṁ buddhanāgassa
  sabbaññutañāṇaṁ. Tena hi so sabbadhamme jānāti. Tena vuttaṁ "siro paññā"ti.
  Vīmaṁsā dhammacintanāti yathā hatthināgassa aggasoṇḍo vīmaṁsā nāma hoti.
  So tāya thaddhamudukaṁ khāditabbākhāditabbañca vīmaṁsati, tato pahātabbaṁ pajahati,
  ādātabbaṁ ādiyati, evameva buddhanāgassa dhammakoṭṭhāsaparicchedakañāṇasaṅkhātā
  dhammacintanā vīmaṁsā. Tena hi ñāṇena so bhabbābhabbe 3- jānāti. Tena vuttaṁ
  "vīmaṁsā dhammacintanā"ti. Dhammakucchisamātapoti 4- dhammo vuccati catutthajjhānasamādhi,
  kucchiyeva samātapo kucchisamātaPo. Samātapo nāma samātapanaṭṭhānaṁ. Dhammo
  kucchisamātapo assāti dhammakucchisamātaPo. Catutthajjhānasamādhismiṁ ṭhitassa hi
  te 5- iddhividhādidhammā ijjhanti, tasmā so kucchisamātapoti vutto. Vivekoti
  kāyacittaupadhiviveko. Yathā nāgassa vāladhi makkhikā vāreti, evaṁ tathāgatassa
  viveko gahaṭṭhapabbajite vāreti. Tasmā so vāladhīti vutto.

  *  *  *  *  *  *
  Footnote: 1 chaṂa. dhutasamādānaṁ 2 chaṂa. uttamaṅgo 3 Ma. sevitabbāsevitabbe
  4 Sī. dhammakucchisamāvāpoti 5 chaṂa. te te
-------------------------------------------------
[page 124]
      Jhāyīti duvidhena jhānena jhāyī. Assāsaratoti nāgassa hi assāsa-
  passāsā viya buddhanāgassa phalasamāpatti, tattha rato, assāsapassāsehi
  viya tāya vinā na vattatīti attho. Sabbattha saṁvutoti sabbadvāresu
  saṁvuto. Anavajjānīti sammāājīvena uppannāni bhojanāni. Sāvajjānīti
  pañcavidhamicchājīvavasena uppannāni. 1-
      Aṇuṁthūlanti khuddakañca mahantañca. Sabbaṁ chetvāna bandhananti sabbaṁ
  dasavidhaṁpi saṁyojanaṁ chinditvāna. Na upalimpati lokenāti 2- lokena saddhiṁ
  taṇhāmānadiṭṭhilepehi na lippati. Mahāgginīti mahāaggi. Viññūhi desitāti idha
  paṭisambhidāppatto kāḷudāyittherova viññū paṇḍito, tena desitāti attho.
  Viññāyanti 3- mahānāgā, nāgaṁ nāgena desitanti udāyittheranāgena desitaṁ
  buddhanāgaṁ itare khīṇāsavanāgā vijānissanti.
      Sarīraṁ vijahaṁ nāgo, parinibbissatīti bodhipallaṅke kilesaparinibbānena
  parinibbuto, yamakasālantare anupādisesāya nibbānadhātuyā parinibbāyissati.
  Evaṁ paṭisambhidāppatto udāyitthero soḷasahi gāthāhi catusaṭṭhiyā padehi
  dasabalassa vaṇṇaṁ kathento desanaṁ niṭṭhāpesi, bhagavā anumodi. Desanāvasāne
  caturāsītipāṇasahassāni amatapānaṁ piviṁsūti.
                         2. Migasālāsuttavaṇṇanā
      [44] Dutiye kathaṁ kathaṁ nāmāti kena kena nāma kāraṇena. Aññeyyoti
  ājānitabbo. Yatra hi nāmāti yasmiṁ nāma dhamme. Samasamagatikāti 4- samabhāveneva
  samagatikā. Bhavissantīti jātā. Sakadāgāmī satto 5- tusitaṁ kāyaṁ upapannoti
  sakadāgāmī puggalo hutvā tusitabhavaneyeva nibbatto. Kathaṁ kathaṁ nāmāti kena
  kena nu kho kāraṇena, kiṁ nu kho jānitvā desito, udāhu ajānitvāti.

  *  *  *  *  *  *
  Footnote: 1 chaṂa. uppannabhojanāni 2 chaṂa. nupalippati lokenāti 3 chaṂa. viññassanti
  4 ṭīkā. samasamagatiyāti 5 chaṂa. sakadāgāmipatto
-------------------------------------------------
[page 125]
  Thero kāraṇaṁ ajānanto evaṁ kho panetaṁ bhagini bhagavatā byākatanti āha.
      Ambakā ambakasaññāti 1- itthī hutvā itthīsaññāyaeva 2- samannāgatā.
  Ke ca purisapuggalaparopariyañāṇeti ettha purisapuggalaparopariyañāṇaṁ vuccati
  purisapuggalānaṁ tikkhamuduvasena indriyaparopariyañāṇaṁ. Tasmā kā ca bālā migasālā,
  ke ca purisapuggalānaṁ indriyaparopariyañāṇe appaṭihatavisayā sammāsambuddhā,
  ubhayametaṁ dūre suvidūreti ayamettha saṅkhePo.
      Idāni migasālāya attano dūrabhāvaṁ dassento chayime ānandāti-
  ādimāha. Sorato hotīti pāpato suṭṭhu orato virato hoti. Sūratotipi pāṭho.
  Abhinandanti sabrahmacārī ekattavāsenāti tena saddhiṁ ekato vāsena
  sabrahmacārī abhinandanti tussanti. Ekantavāsenātipi pāṭho. Satatavāsenāti
  attho. Savanenapi akataṁ hotīti sotabbayuttakaṁ assutaṁ hoti. Bāhusaccenapi akataṁ
  hotīti ettha bāhusaccaṁ vuccati viriyaṁ, viriyena kattabbayuttakaṁ akataṁ hotīti
  attho. Diṭṭhiyāpi appaṭividdhaṁ hotīti diṭṭhiyā paṭivijjhitabbaṁ appaṭividdhaṁ
  pītipāmojjaṁ na labhati. Hānagāmīyeva hotīti arihānimeva 3- gacchati.
      Pamāṇikāti puggalesu pamāṇaggāhakā. Paminantīti pametuṁ tuletuṁ ārabhanti.
  Eko hīnoti eko guṇehi hīno. Eko paṇītoti eko guṇehi paṇīto. Tañhīti
  taṁ pamāṇakaraṇaṁ.
      Abhikkantataroti sundarataro. Paṇītataroti uttamataro. Dhammasoto nibbahatīti
  sūraṁ hutvā pavattamānaṁ vipassanāñāṇaṁ nibbahati, ariyabhūmiṁ sampāpeti.
  Tadanantaraṁ ko jāneyyāti taṁ antaraṁ taṁ kāraṇaṁ aññatra tathāgatena ko
  jāneyyāti attho.

  *  *  *  *  *  *
  Footnote: 1 Sī. ambakā ambakapaññāti, chaṂa. ammakā ammakasaññāti 2 Sī. itthipaññāya
  3 chaṂa. parihānimeva
-------------------------------------------------
[page 126]
      Kodhamānoti kodho ca māno ca. Lobhadhammāti lobhoyeva. Vacīsaṅkhārāti 1-
  allāpasallāpavasena vacanāneva. Yo vā panassa mādisoti yo vā pana
  aññopi mayā sadiso sammāsambuddhoyeva assa, so puggalesu pamāṇaṁ
  gaṇheyyāti attho. Khaññatīti guṇakhaṇanaṁ pāpuṇāti. Ime kho ānanda cha
  puggalāti dve soratā, dve adhigatakodhamānalobhadhammā, dve adhigatakodhamānavacī-
  saṅkhārāti ime cha puggalā. Gatinti ñāṇagatiṁ. Ekaṅgahīnāti ekena 2- guṇaṅgena
  hīnā. Pūraṇo sīlena visesī ahosi, isidatto paññāya. Pūraṇassa sīlaṁ
  isidattassa paññāṭṭhāne ṭhitaṁ, isidattassa paññā pūraṇassa sīlaṭṭhāne ṭhitāti.
                           3. Iṇasuttavaṇṇanā
      [45] Tatiye dāliddiyanti daliddabhāvo. Kāmabhoginoti kāme bhuñjanakasattassa.
  Assakoti attano santakena rahito. Anaddhikoti na addho. 3- Iṇaṁ ādiyatīti
  jīvituṁ asakkonto iṇaṁ ādiyati. Vaḍḍhiṁ paṭissuṇātīti dātuṁ asakkonto
  vaḍḍhiṁ dassāmīti paṭijānāti. Anucarantipi nanti parisamajjhagaṇamajjhādīsu
  ātapaṭṭhapanapaṁsuokiraṇādīhi vippakāraṁ pāpentā pacchato pacchato anubandhanti.
  Saddhā natthīti okappanasaddhāmattakampi natthi. Hiri natthīti hiriyanākāra-
  mattakampi natthi. Ottappaṁ natthīti bhāyanākaramattakampi natthi. Viriyaṁ natthīti
  kāyikaviriyamattakampi natthi. Paññā natthīti kammassakatapaññāmattakampi natthi.
  Iṇādānasmiṁ vadāmīti iṇaggahaṇaṁ vadāmi. Mā maṁ jaññūti 4- mā maṁ jānātu.
      Dāliddiyaṁ dukkhanti dhanadaliddabhāvo dukkhaṁ. Kāmalābhābhijappinanti kāmalābhaṁ
  paṭṭhentānaṁ. Pāpakammaṁ vinibbayoti pāpakammavaḍḍhako. Saṁsappatīti paripphandati.
  Jānanti jānanto. Yassa vippaṭisārajāti ye assa vippaṭisārato jātā.
  Yonimaññataranti ekaṁ tiracchānayoniṁ. Dadaṁ cittaṁ pasādayanti cittaṁ pasādento
  dadamāno.

  *  *  *  *  *  *
  Footnote: 1 Sī. vacīsaṁsārāti 2 chaṂa. ekekena
  3 Sī. anāḷhiyoti na aḍḍho, Ma. anāḷikoti anaḷo, cha. anāḷhikoti na aḍḍho
  4 Sī. jaññāti
-------------------------------------------------
[page 127]
      Kaṭaggāhoti jayaggāho anaparādhaggāho hoti. Gharamesinoti gharāvāsaṁ
  pariyesantassa vasamānassa vā. Cāgo puññaṁ pavaḍḍhatīti cāgoti saṅkhaṁ gataṁ
  puññaṁ pavaḍḍhati. Cāgā puññanti vā pāṭho. Patiṭṭhitāti patiṭṭhitasaddhā nāma
  sotāpannassa saddhā. Hirimanoti hirisampayuttacitto. Nirāmisaṁ sukhanti tīṇi
  jhānāni nissāya uppajjanakasukhaṁ. Upekkhanti catutthajjhānupekkhaṁ. Āraddhaviriyoti
  paripuṇṇapaggahitaviriyo. Jhānāni upasampajjāti cattāri jhānāni patvā. Ekodi
  nipako satoti ekaggacitto kammassakatañāṇasatīhi ca samannāgato.
      Etaṁ 1- ñatvā yathābhūtanti etaṁ ettakaṁ kāraṇaṁ yathāsabhāvaṁ jānitvā.
  Sabbasaṁyojanakkhayeti nibbāne. Sabbasoti sabbākārena. Anupādāyāti aggahetvā.
  Sammā cittaṁ vimuccatīti idaṁ vuttaṁ hoti:- sabbasaṁyojanakkhayasaṅkhāte nibbāne
  sabbato anupādiyitvā sammā hetunā nayena maggacittaṁ vimuccati. "evaṁ Ñatvā
  yathābhūtaṁ, sabbasaṁyojanakkhayan"tipi pāliṁ likhanti, 2- tassa etaṁ sabbasaṁyojanakkhaya-
  saṅkhātaṁ nibbānaṁ yathābhūtaṁ ñatvāti attho. Purimapacchimehi pana saddhiṁ na ghaṭīyati.
      Tassa sammāvimuttassāti tassa sammāvimuttassa khīṇāsavassa. Ñāṇaṁ ce 3-
  hotīti paccavekkhaṇañāṇaṁ hoti. Tādinoti taṁsaṇṭhitassa. Akuppāti akuppārammaṇattā
  kuppakārakānaṁ 4- kilesānañca abhāvena akuppā. Vimuttīti maggavimuttipi
  phalavimuttapi. Bhavasaññojanakkhayeti bhavasaṁyojanakkhayasaṅkhāte nibbāne bhavasaṁyojanānañca
  khayante uppannā. 5- Etaṁ kho paramaṁ ñāṇanti etaṁ maggaphalañāṇaṁ paramañāṇaṁ nāMa.
  Sukhamanuttaranti etadeva maggaphalasukhaṁ anuttarasukhaṁ nāMa. Āṇaṇyamuttamanti sabbesaṁ
  aṇaṇānaṁ khīṇāsavo uttamāṇaṇo, tasmā arahattaphalaṁ āṇaṇyamuttamanti arahattaphalena
  desanāya kūṭaṁ gaṇhi. Imasmiñca sutte vaṭṭameva kathetvā gāthāsu vaṭṭavivaṭṭaṁ
  kathitanti.

  *  *  *  *  *  *
  Footnote: 1 chaṂa. evaṁ. evamuparipi 2 chaṂa. pāḷiyaṁ likhitaṁ 3 chaṂa. ayaṁ saddo na dissati
  4 chaṂa. kuppakāraṇānaṁ 5 ka. uppannattā
-------------------------------------------------
[page 128]
                         4. Mahācundasuttavaṇṇanā
      [46] Catutthe cetīsūti cetiraṭṭhe. Sañjātiyanti 1- evaṁnāmake nigame.
  Mahācundoti dhammasenāpatissa kaniṭṭhabhātiko. Dhamme yogo anuyogo etesanti
  dhammayogā. Dhammakathikānaṁ etaṁ nāmaṁ. Jhāyantīti jhāyī. Apasādentīti ghaṭṭenti
  khipanti. 2- Jhāyantīti cintenti. Pajjhāyantītiādīni upasaggavasena vaḍḍhitāni.
  Kiñhime jhāyantīti kinnāma ime jhāyanti. Kintime 3- jhāyantīti kimatthaṁ ime
  jhāyanti. Kathañhime jhāyantīti kena kāraṇena ime jhāyanti. Amataṁ dhātuṁ kāyena phusitvā
  viharantīti maraṇavirahitaṁ nibbānadhātuṁ sandhāya kammaṭṭhānaṁ gahetvā viharantā
  anukkamena taṁ nāmakāyena phusitvā viharanti. Gambhīrātthapadanti guḷhaṁ paṭicchannaṁ
  khandhadhātuāyatanādiatthaṁ. Paññāya ativijjha passantīti saha vipassanāya maggapaññāya
  ativijjhitvā 4- passanti. Imasmiṁ pana atthe sammasanapaṭivedhapaññāpi
  uggahaparipucchāpaññāpi vaṭṭatiyevāti.
                      5-6. Sandiṭṭhikasuttadvayavaṇṇanā
      [47-48] Pañcame santaṁ vā ajjhattanti niyakajjhatte vijjamānaṁ.
  Lobhotiādīhi tīṇi akusalamūlāni dassitāni. Lobhadhammātiādīhi taṁsampayuttakadhammā.
  Chaṭṭhe kāyasandosanti kāyadvārassa dussanakāraṇaṁ. 5- Sesapadadvayepi eseva nayo.
  Imesu dvīsu suttesu paccavekkhaṇāva kathitā.
                          7. Khemasuttavaṇṇanā
      [49] Sattame vusitavāti vuṭṭhabrahmacariyavāso. Katakaraṇīyoti catūhi maggehi
  kattabbaṁ katvā ṭhito. Ohitabhāroti khandhabhāraṁ kilesabhāraṁ abhisaṅkhārabhārañca
  otāretvā ṭhito. Anuppattasadatthoti sadattho vuccati arahattaṁ, taṁ pattoti attho.

  *  *  *  *  *  *
  Footnote: 1 chaṂa. sayaṁjātiyanti 2 chaṂa. hiṁsanti 3 chaṂa. kimime 4 chaṂa. paṭivijjhitvā
  5 chaṂa. dussanākāraṁ
-------------------------------------------------
[page 129]
  Parikkhīṇabhavasaṁyojanoti khīṇabhavabandhano. Sammadaññā vimuttoti sammā hetunā
  kāraṇena jānitvā vimutto. Tassa na evaṁ hoti atthi me seyyoti
  vātiādīhipi seyyassa seyyohamasmīti mānādayo tayo mānā paṭikkhittā. Na
  hi khīṇāsavassa "atthi mayhaṁ seyyo, atthi sadiso, atthi hīno"ti māno
  hoti. Natthi me seyyotiādīhipi teyeva paṭikkhittā. Na hi khīṇāsavassa "ahameva
  seyyo, ahaṁ sadiso, ahaṁ hīno, aññe seyyādayo atthī"ti evaṁ māno hoti.
      Acirapakkantesūti arahattaṁ byākaritvā acirasseva 1- pakkantesu. Aññaṁ
  byākarontīti arahattaṁ kathenti. Hasamānakā maññe aññaṁ byākarontīti hasamānā
  viya kathenti. Vighātaṁ āpajjantīti dukkhaṁ āpajjanti.
      Na ussesu na omesu, samatte nopaniyyareti ettha ussāti ussitatā
  seyyapuggalā. Omāti hīnā. Samattoti sadiso. Iti imesu tīsupi seyyahīnasadisesu
  khīṇāsavā mānena na upaniyyare na upanenti, na upagacchantīti attho. Khīṇā
  sañjātīti 2- khīṇā tesaṁ jāti. Vusitaṁ brahmacariyanti vuṭṭhaṁ maggabrahmacariyaṁ.
  Caranti saññojanavippamuttāti sabbasaṁyojanehi vimuttā hutvā caranti. Suttepi
  gāthāyapi khīṇāsavova kathito.
                        8. Indriyasaṁvarasuttavaṇṇanā
      [50] Aṭṭhame hatūpanisaṁ hotīti hatūpanissayaṁ hoti. Sīlavipannassāti
  vipannasīlassa. Yathābhūtañāṇadassananti taruṇavipassanāñāṇaṁ. Nibbidā virāgoti
  ettha nibbidā balavavipassanā, virāgo ariyamaggo. Vimuttiñāṇadassananti ettha
  vimuttīti arahattaphalaṁ, ñāṇadassananti paccavekkhaṇañāṇaṁ. Upanissayasampannaṁ hotīti
  sampannaupanissayaṁ hoti. Imasmiṁ sutte sīlānurakkhanaindriyasaṁvaro kathito.

  *  *  *  *  *  *
  Footnote: 1 chaṂa. aciraṁyeva 2 chaṂa. khīṇā jātīti
-------------------------------------------------
[page 130]
                         9. Ānandasuttavaṇṇanā
      [51] Navame kittāvatāti kittakena. Assutañcevāti aññasmiṁ kāle
  assutapubbaṁ. Na sammosaṁ gacchantīti vināsaṁ na gacchanti. Cetasā samphuṭṭhapubbāti
  cittena phusitapubbā. Samudācarantīti manodvāre caranti. Aviññātañca vijānātīti
  aññasmiṁ kāle aviññātakāraṇaṁ jānāti. Pariyāpuṇātīti vaḷañjeti katheti. Desetīti
  pakāseti. Paraṁ 1- vācetīti paraṁ uggaṇhāpeti.
      Āgatāgamāti dīghādīsu yo koci āgamo āgato etesanti āgatāgamā.
  Dhammadharāti suttantapiṭakadhaRā. Vinayadharāti vinayapiṭakadhaRā. Mātikādharāti dvepātimokkha-
  dhaRā. Paripucchatīti anusandhipubbāparaṁ pucchati. Paripañhatīti idañcidañca
  pucchissāmīti paritulati paricchindati. Idaṁ bhante kathanti bhante idaṁ
  anusandhipubbāparaṁ kathaṁ hotīti pucchati. Imassa kvatthoti imassa bhāsitassa
  ko atthoti pucchati. Avivaṭanti avivaritaṁ. Vivarantīti pākaṭaṁ karonti.
  Kaṅkhāṭṭhāniyesūti kaṅkhāya kāraṇabhūtesu. Tattha yasmiṁ dhamme kaṅkhā uppajjati, sveva
  kaṅkhāṭṭhāniyo nāmāti veditabbo.
                         10. Khattiyasuttavaṇṇanā
      [52] Dasame bhogādhippāyāti bhogasaṁharaṇatthaṁ ṭhapitādhippāyā pavattājjhāsayā.
  Paññūpavicārāti paññavanto bhaveyyāmāti evaṁ paññatthāya pavattūpavicāRā.
  Ayameva nesaṁ vicāro citte upavicarati. Balādhiṭṭhānāti balakāyādhiṭṭhānā.
  Balakāyaṁ hi laddhā te laddhapatiṭṭhā nāma honti. Paṭhavīabhinivesāti paṭhavīsāmino
  bhavissāmāti evaṁ paṭhavīatthāya katacittābhinivesā. Issariyapariyosānāti rajjābhiseka-
  pariyosānā. Abhisekaṁ hi patvā te pariyosānappattā nāma honti. Iminā
  nayena sabbattha attho veditabbo.

  *  *  *  *  *  *
  Footnote: 1 pāli. paresaṁ
-------------------------------------------------
[page 131]
      Sesapadesu panettha ayamadhippāyo:- brāhmaṇā tāva mante labhitvā
  laddhapatiṭṭhā nāma honti, gahapatikā yaṅkiñci sippaṁ, itthī kuladāyajjasāmikaṁ
  puttaṁ, corā yaṅkiñci āvudhasatthaṁ, samaṇā sīlaparipuṇṇā 1- laddhapatiṭṭhā nāma
  honti. Tasmā mantādhiṭṭhānātiādīni vuttāni.
      Brāhmaṇānañca "yaññaṁ yajissāmā"ti cittaṁ abhinivisati, brahmaloke
  patte pariyosānappattā nāma honti. Tasmā te yaññābhinivesā brahmaloka-
  pariyosānāti vuttā. Kammantakaraṇatthāya mano etesaṁ abhinivisatīti kammantābhinivesā.
  Kamme niṭṭhite pariyosānappattā nāma hontīti niṭṭhitakammantapariyosānā.
      Purisādhippāyāti purisesu pavattājjhāsayā. Alaṅkāratthāya mano upavicarati
  etissāti alaṅkārūpavicāRā. Asapatī 2- hutvā ekikāva ghare vaseyyanti evamassā
  cittaṁ abhinivisatīti asapatiabhinivesā. 3- Gharāvāsissariye laddhe pariyosānappattā
  nāma hontīti issariyapariyosānā.
      Parabhaṇḍassa ādāne adhippāyo etesanti ādānādhippāyā. Gahaṇe
  nilīyanaṭṭhāne etesaṁ mano upavicaratīti gahaṇūpavicāRā. Andhakāratthāya etesaṁ
  cittaṁ abhinivisatīti andhakārābhinivesā. Adassanappattā pariyosānappattā hontīti
  adassanapariyosānā. Adhivāsanakkhantiyaṁ ca sucibhāvasīle ca adhippāyo etesanti
  khantisoraccādhippāyā. Akiñcanabhāve niggahaṇabhāve cittaṁ etesaṁ abhinivisatīti
  akiñcanābhinivesā. 4- Nibbānappattā pariyosānappattā hontīti nibbāna-
  pariyosānā.

  *  *  *  *  *  *
  Footnote: 1 Sī. sīle paripuṇṇā 2 chaṂa. asapattī
  3 chaṂa. asapattībhinivesā 4 chaṂa. ākiñcaññābhinivesā
-------------------------------------------------
[page 132]
                        11. Appamādasuttavaṇṇanā
      [53] Ekādasame samadhiggayhāti suṭṭhu gaṇhitvā. Jaṅgalānaṁ 1- pāṇānanti
  paṭhavītalacārīnaṁ sapādakapāṇānaṁ. Padajātānīti padāni. Samodhānaṁ gacchantīti odhānaṁ
  upanikkhepaṁ gacchanti. Aggamakkhāyatīti seṭṭhaṁ akkhāyati. Pabbajalāyakoti
  pabbajatiṇacchedako. Odhunātīti heṭṭhā mukhaṁ dhunāti. Nidhunātīti 2- ubhohi passehi
  dhunāti. Nicchādetīti bāhāya vā paharati, rukkhe vā paharati. Ambapiṇḍiyāti
  ambaphalapiṇḍiyā. Vaṇṭopanibandhanānīti 3- vaṇṭe upanibandhanāni, vaṇṭe
  vā patiṭṭhitāni. Tadanvayāni bhavantīti vaṇṭānuvattakāni bhavanti,
  ambapiṇḍidaṇḍakānuvattakāni bhavantītipi attho. Khuddarājānoti 4- khuddakarājāno,
  pakatirājāno vā.
                         12. Dhammikasuttavaṇṇanā
      [54] Dvādasame sabbasoti sabbesu. Sattasu āvāsesūti 5- sattasu pariveṇesu.
  Paribhāsatīti paribhavati bhayaṁ upadaṁseti. Vihiṁsatīti viheṭheti. Vitudatīti vijjhati.
  Roseti vācāyāti vācāya ghaṭṭeti. Pakkamantīti disā pakkamanti. Na saṇṭhahantīti 6- na
  patiṭṭhahanti. Riñcantīti chaḍḍenti vissajjenti. Pabbājeyyāmāti nīhareyyāMa.
  Handāti. Vavassaggatthe nipāto. Alanti yuttametaṁ, yaṁ taṁ pabbājeyyunti attho.
  Kinte imināti kiṁ tava iminā jātibhūmiyaṁ vāsena. Tīradassiṁ sakuṇanti disākākaṁ.
  Muñcantīti disādassanatthaṁ vissajjenti. Sāmantāti avidūre. Samantātipi pāṭho,
  samantatoti attho. Abhinivesoti pattharitvā ṭhitasākhānaṁ niveso. Mūlasantānakānanti
  mūlānaṁ niveso.
      Āḷhakathālikāti taṇḍulāḷhakassa bhattapacanathālikā. Khuddamadhunti khuddakamakkhikāhi
  kataṁ daṇḍakamadhuṁ. Anelakanti niddosaṁ. Na ca sudaṁ aññamaññassa

  *  *  *  *  *  *
  Footnote: 1 Sī. jaṅgamānaṁ 2 Sī.,Ma. niddhunātīti 3 chaṂa. vaṇbhūpanibandhanānīti
  4 Sī.,ka. kuḍḍarājānoti 5 chaṂa. vihāresūti 6 chaṂa. na saṇṭhantīti
-------------------------------------------------
[page 133]
  Phalāni hiṁsantīti aññamaññassa koṭṭhāse phalāni na hiṁsanti. Attano
  koṭṭhāse mūlaṁ vā tacaṁ vā pattaṁ vā chindanto nāma natthi, attano attano
  sākhāya heṭṭhā patitāneva paribhuñjanti. Aññassa koṭṭhāsato aññassa
  koṭṭhāsaṁ parivattitvā gatampi "na amhākaṁ sākhāya phalan"ti ñatvā no khādanti.
  Yāvadatthaṁ bhakkhitvāti kaṇṭhappamāṇena khāditvā. Sākhaṁ bhañjitvāti chattappamāṇa-
  mattaṁ chinditvā chāyaṁ katvā pakkāmi. Yatra hi nāmāti yo hi nāMa.
  Pakkamissatīti pakkanto. Nādāsīti devatāya ānubhāvena phalameva na gaṇhi.
  Evaṁ hi sā adhiṭṭhāsi.
      Tenupasaṅkamīti janapadavāsīhi gantvā "mahārāja rukkho phalaṁ na gaṇhi,
  amhākaṁ nu kho doso tumhākan"ti vutte "neva mayhaṁ doso atthi, na
  jānapadānaṁ, amhākaṁ vijite adhammo nāma na vattati, kena nu kho kāraṇena
  rukkho na phalito, sakkaṁ upasaṅkamitvā pucchissāmī"ti cintetvā yena sakko
  devānamindo tenupasaṅkami. Pavattesīti parivattesi. Ummūlamakāsīti uddhamūlaṁ
  akāsi. Api nu tvanti api nu tava. Aṭṭhitāyevāti aṭṭhitāyaeva. Sacchavīnīti
  samānacchavīni pakatiṭṭhāne ṭhitāni. Na paccakkosatīti na paṭikkosati. Rosantanti
  ghaṭṭentaṁ. Bhaṇḍantanti paharantaṁ.
      Sunettoti nettā vuccanti akkhīni, tesaṁ sundaratāya sunetto. Titthakaroti
  sugatiogāhanatitthassa kārako. Vītarāgoti vikkhambhanavasena vigatarāgo. Pasavatīti
  paṭilabhati. Diṭṭhisampannanti dassanasampannaṁ, sotāpannanti attho. Khantinti attano
  guṇakhaṇanaṁ. Yathāmaṁ sabrahmacārīsūti yathā imaṁ sabrahmacārīsu akkosanaparibhāsanaṁ,
  aññaṁ evarūpaṁ guṇakhantiṁ na vadāmīti attho. Na no samasabrahmacārīsūti 1- ettha
  samajano 2- nāma sakajano vuccati. Tasmā na no sakesu samānabrahmacārīsu cittāni
  paduṭṭhāni bhavissantīti ayamettha attho.

  *  *  *  *  *  *
  Footnote: 1 Sī.,ka. āmasabrahmacārīsūti 2 Sī.,ka. āmajano
-------------------------------------------------
[page 134]
      Jotipālo ca govindoti nāmena jotipālo ṭhānena 1- mahāgovindo.
  Sattapurohitoti reṇuādīnaṁ sattannaṁ rājūnaṁ purohito. Abhisekā 2- atītaṁseti
  ete cha satthāro atītaṁse abhisekā ahesuṁ. Nirāmagandhāti kodhāmagandhena
  nirāmagandhā. Karuṇe vimuttāti 3- karuṇājjhāne vimuttā, 4- karuṇāya ca karuṇā-
  pubbabhāge ca ṭhitā. Yeteti ete. Ayameva vā pāṭho. Na sādhurūpaṁ āsideti sādhusabhāvaṁ
  na ghaṭṭeyya. Diṭṭhiṭṭhānappahāyinanti dvāsaṭṭhidiṭṭhigatappahāyinaṁ. Sattamoti
  arahattato paṭṭhāya sattamo. Avītarāgoti avigatarāgo. Etena anāgāmibhāvaṁ paṭikkhipati.
  Pañcindriyā mudūti pañca vipassanindriyāni mudūni. Tassa hi tāni sakadāgāmiṁ
  upādāya mudūni nāma honti. Vipassanāti saṅkhārapariggahañāṇaṁ. Pubbeva upahaññatīti
  paṭhamataraññeva upahaññati. Akkhatoti guṇakhaṇanena akkhato anupahato hutvā. Sesaṁ
  sabbattha uttānamevāti.
                          Dhammikavaggo pañcamo.
                         Paṭhamapaṇṇāsako niṭṭhito.
                         ----------------

  *  *  *  *  *  *
  Footnote: 1 Ma. dhanena 2 Sī. ahiṁsete. evamuparipi, chaṂa. ahiṁsakā 3 chaṂa. karuṇedhimuttāti
  4 chaṂa. adhimuttā
-------------------------------------------------
[page 135]
                           2. Dutiyapaṇṇāsaka
                             6. Mahāvagga
                          1. Soṇasuttavaṇṇanā
      [55] Chaṭṭhassa paṭhame soṇoti sukhumālasoṇatthero. Sītavaneti evaṁnāmake
  susāne. Tasmiṁ kira paṭipāṭiyā pañca saṅkamanasālāsatāni māpitāni, tesu
  thero attano sappāyasaṅkamanaṁ gahetvā samaṇadhammaṁ karoti. Tassa āraddhaviriyassa
  hutvā caṅkamato pādatalāni bhijjiṁsu, jaṇṇūhi caṅkamato jaṇṇukānipi hatthatalānipi
  bhijjiṁsu, chiddāni ahesuṁ. Evaṁ āraddhaviriyo viharanto okāsanimittamattakampi
  dassetuṁ nāsakkhi. Tassa viriyena kilamitakāyassa caṅkamanakoṭiyaṁ 1- pāsāṇaphalake
  nisinnassa yo vitakko udapādi, taṁ dassetuṁ athakho āyasmatotiādi
  vuttaṁ. Tattha āraddhaviriyāti paripuṇṇapaggahitaviriyā. Na anupādāya āsavehi
  cittaṁ vimuccatīti sace hi ahaṁ ugghaṭitaññū vā assaṁ vipacitaññū vā neyyo
  vā, nūna 2- me cittaṁ vimucceyya. Addhā panasmi padaparamo, yena na me cittaṁ
  vimuccatīti sanniṭṭhānaṁ katvā saṁvijjanti kho panātiādīni cintesi. Tattha bhogāti
  upayogatthe paccattaṁ.
      Pātaruhosīti therassa cittavāraṁ 3- ñatvā "ayaṁ soṇo ajja sītavane
  padhānabhūmiyaṁ nisinno imaṁ vitakkaṁ vitakketi, gantvāssa vitakkaṁ sahoṭṭhaṁ 4-
  gaṇhitvā vīṇopamaṁ kammaṭṭhānaṁ kathessāmī"ti sammukhe 5- pākaṭo ahosi. Paññatte
  āsaneti padhānikabhikkhū attano vasanaṭṭhāne ovadituṁ āgatassa buddhassa bhagavato
  nisīdanatthaṁ yathālābhena āsanaṁ paññāpetvāva padhānaṁ karonti, aññaṁ alabhamānā
  purāṇapaṇṇānipi santharitvā upari saṅghāṭiṁ paññāpenti. Theropi āsanaṁ
  paññāpetvāva padhānaṁ akāsi. Taṁ sandhāya vuttaṁ "paññatte āsane"ti.

  *  *  *  *  *  *
  Footnote: 1 chaṂa. koṭiyaṁ 2 Ma. tena
  3 chaṂa. cittācāraṁ 4 chaṂa. sahotthaṁ 5 chaṂa. pamukhe
-------------------------------------------------
[page 136]
      Taṁ kiṁ maññasīti satthā "imassa bhikkhuno avasesakammaṭṭhānehi attho
  natthi, ayaṁ gandhabbasippe cheko ciṇṇavasī, attano visaye kathiyamānaṁ khippameva
  sallakkhessatī"ti vīṇopamaṁ kathetuṁ "taṁ kiṁ maññasī"tiādimāha. Vīṇāya tantissare
  kusalatā nāma vīṇāya vādanakusalatā, so ca tattha kusalo. Mātāpitaro hissa
  "amhākaṁ putto aññaṁ sippaṁ sikkhanto kāyena kilamissati, idaṁ pana sayane
  nisinneneva sakkā uggaṇhitun"ti gandhabbasippameva uggaṇhāpesuṁ. Tassa:-
             "satta sarā tayo gāmā mucchanā ekavīsati
              ṭhānā ekūnapaññāsa iccete saramaṇḍalan"ti-
  ādikaṁ gandhabbasippaṁ sabbameva paguṇaṁ ahosi. Accāyatāti atiāyatā kharamucchanā.
  Saravatīti sarasampannā. Kammaññāti kammakkhamā kammayoggā. Atisithilāti mandamucchanā.
  Same guṇe patiṭṭhitāti majjhime sare ṭhapetvā mucchitā.
      Accāraddhanti atigāḷhaṁ. Uddhaccāya saṁvattatīti uddhatabhāvāya saṁvattati.
  Atilīnanti atisithilaṁ. Kosajjāyāti kusītabhāvatthāya. Viriyasamataṁ adhiṭṭhāhīti 1-
  viriyasampayuttaṁ samathaṁ adhiṭṭhaha, viriyaṁ samathena yojehīti attho. Indriyānañca samataṁ
  paṭivijjhāti saddhādīnaṁ indriyānaṁ samataṁ samabhāvaṁ adhiṭṭhāhi. Tattha saddhaṁ paññāya,
  paññañca saddhāya, viriyaṁ samādhinā, samādhiñca viriyena yojayatā 2- indriyānaṁ
  samatā adhiṭṭhitā nāma hoti. Sati pana sabbatthikā, sā sadāpi 3- balavatīyeva
  vaṭṭati, tañca pana tesaṁ yojanāvidhānaṁ visuddhimagge 4- pakāsitameva. Tattha ca
  nimittaṁ gaṇhāhīti tasmiṁ ca samabhāve sati yena ādāse mukhabimbeneva nimittena
  uppajjitabbaṁ, taṁ samathanimittaṁ vipassanānimittaṁ magganimittaṁ phalanimittañca
  gaṇhāhi nibbattehīti evamassa satthā arahatte pakkhipitvā kammaṭṭhānaṁ kathesi.

  *  *  *  *  *  *
  Footnote: 1 chaṂa. vīriyasamathaṁ adhiṭṭhahāti 2 Sī.,Ma. yojitā
  3 chaṂa. sadā 4 visuddhi. 1/164 paṭhavīkasiṇaniddesa
-------------------------------------------------
[page 137]
      Tattha ca nimittaṁ aggahesīti samathanimittañca vipassanānimittañca aggahesi.
  Chaṭṭhānānīti cha kāraṇāni. Adhimutto hotīti paṭivijjhitvā paccakkhaṁ katvā
  ṭhito hoti. Nekkhammādhimuttotiādi sabbaṁ arahattavaseneva vuttaṁ. Arahattañhi
  sabbakilesehi nikkhantattā nekkhammaṁ, teheva pavivittattā paviveko, byāpajjhā-
  bhāvato abyāpajjhaṁ, taṇhakkhayante uppannattā taṇhakkhayo, upādānakkhayante
  uppannattā upādānakkhayo, sammohābhāvato asammohoti vuccati.
      Kevalaṁ saddhāmattakanti paṭivedhavirahitaṁ kevalaṁ paṭivedhapaññāya asammissakaṁ
  saddhāmattakaṁ. Paṭicayanti punappunaṁ karaṇena vaḍḍhiṁ. Vītarāgattāti maggapaṭivedhena
  rāgassa vigatattāyeva nekkhammasaṅkhātaṁ arahattaṁ paṭivijjhitvā sacchikatvā ṭhito
  hoti, phalasamāpattivihārena viharati, tanninnamānasoyeva ca hotīti attho. Sesapadesupi
  eseva nayo.
      Lābhasakkārasilokanti catupaccayalābhañca tesaṁyeva sukatabhāvañca vaṇṇabhaṇanañca.
  Nikāmayamānoti icchamāno patthayamāno. Pavivekādhimuttoti pavivekādhimutto ahanti
  evaṁ arahattaṁ byākarotīti attho.
      Sīlabbataparāmāsanti sīlañca vattañca parāmasitvā gahitaggahaṇamattaṁ.
  Sārato paccāgacchantoti sārabhāvena jānanto. 1- Abyāpajjhādhimuttoti abyāpajjhaṁ
  arahattaṁ byākaroti imināva nayena sabbaṭṭhānesu attho daṭṭhabbo. Apicettha
  "nekkhammādhimuttoti imasmiññeva arahattaṁ kathitaṁ, sesesu pañcasu nibbānan"ti
  eke vadanti. Apare "asammohādhimuttoti ettheva nibbānaṁ kathitaṁ, sesesu
  arahattan"ti vadanti. Ayaṁ panettha sāro:- sabbesveva tesu arahattaṁpi nibbānaṁpi
  kathitamevāti.
      Bhusāti balavanto dibbarūpasadisā. Nevassa cittaṁ pariyādiyantīti etassa

  *  *  *  *  *  *
  Footnote: 1 Ma. gacchanto
-------------------------------------------------
[page 138]
  Khīṇāsavassa cittaṁ gahetvā ṭhātuṁ na sakkonti. Kilesā hi uppajjamānā cittaṁ
  gaṇhanti nāMa. Amissīkatanti kilesā hi ārammaṇena saddhiṁ cittaṁ missaṁ
  karonti, 1- tesaṁ abhāvā amissīkataṁ. Ṭhitanti patiṭṭhitaṁ. Āneñjappattanti
  acalappattaṁ. Vayañcassānupassatīti tassa cesa 2- cittassa uppādampi vayampi
  passati. Bhusā vātavuṭṭhīti balavā vātakkhandho. Neva saṅkampeyyāti ekabhāgena cāletuṁ
  na sakkuṇeyya. Na sampakampeyyāti thūṇaṁ viya sabbabhāgato kampetuṁ na sakkuṇeyya.
  Na sampavedheyyāti vedhetvā pavedhetvā cāletuṁ 3- na sakkuṇeyya.
      Nekkhammamadhimuttassāti arahattaṁ paṭivijjhitvā ṭhitassa khīṇāsavassa.
  Sesapadesupi arahattameva kathitaṁ. Upādānakkhayassa cāti upayogatthe sāmivacanaṁ.
  Asammohañca cetasoti cittassa ca asammohaṁ adhimuttassa. Disvā āyatanuppādanti
  āyatanānaṁ uppādañca vayañca disvā. Sammā cittaṁ vimuccatīti sammā
  hetunā nayena imāya vipassanāpaṭipattiyā phalasamāpattivasena cittaṁ vimuccati,
  nibbānārammaṇe adhimuccati. Athavā iminā khīṇāsavassa paṭipadā kathitā. Tassa
  hi āyatanuppādaṁ disvā imāya vipassanāya adhigatassa ariyamaggassānubhāvena
  sabbakilesehi sammā cittaṁ vimuccati. Evaṁ tassa sammāvimuttassa .pe. Na
  vijjati. Tattha santacittassāti nibbutacittassa. Sesamettha uttānatthamevāti.
                          2. Phaggunasuttavaṇṇanā
      [56] Dutiye samañcopīti 4- uṭṭhānākāraṁ dassesi. Paṭikkamantīti parihāyanti.
  No abhikkamantīti na vaḍḍhanti. Sīsaveṭhanaṁ dadeyyāti sīsaṁ veṭhetvā daṇḍakena 5-
  samparivattakaṁ bandheyya. Indriyāni vippasīdiṁsūti tasmiṁ maraṇasamaye cha indriyāni
  vippasannāni ahesuṁ. Atthupaparikkhāyāti atthānatthaṁ kāraṇākāraṇaṁ upaparikkhane. 6-
  Anuttare upadhisaṅkhayeti nibbāne. Adhimuttaṁ hotīti arahattaphalena adhimuttaṁ hoti.

  *  *  *  *  *  *
  Footnote: 1 Sī. missīkaronti 2 Ma. tassa ca 3 chaṂa. pātetuṁ
  4 chaṂa. samadhosīti 5 Sī. gaṇḍkena 6 Ma. upaparikkhanena
-------------------------------------------------
[page 139]
                         3. Chaḷabhijātisuttavaṇṇanā
      [57] Tatiye chaḷābhijātiyoti 1- cha jātiyo. Tatridanti tatrāyaṁ. Luddāti
  dāruṇā. Bhikkhū kaṇhādhimuttikāti 2- samaṇā nāmete. Ekasāṭakāti ekeneva
  pilotikakhaṇḍena purato paṭicchādanakā. Akāmakassa bilaṁ olabheyyunti 3- satthe
  gacchamāne goṇamhi mate gomaṁsamūlaṁ uppādanatthāya vibhajitvā khādamānā
  ekassa gomaṁsaṁ anicchantasseva koṭṭhāsaṁ katvā "ayañca te khāditabbo, mūlañca
  dātabban"ti taṁ koṭṭhāsasaṅkhātaṁ bilaṁ olabheyyuṁ, balakkārena hatthe ṭhapeyyunti
  attho. Akkhettaññunāti abhijātipaññattiyā khettaṁ ajānantena. Taṁ suṇāhīti
  taṁ mama paññattiṁ suṇāhi. Kaṇhābhijātikoti kāḷakajātiko. Kaṇhaṁ dhammaṁ
  abhijāyatīti kaṇhasabhāvo hutvā jāyati nibbattati, kaṇhābhijātiyaṁ vā
  jāyati. Nibbānaṁ abhijāyatīti nibbānaṁ pāpuṇāti, ariyabhūmisaṅkhātāya vā
  nibbānajātiyā jāyati.
                          4. Āsavasuttavaṇṇanā
      [58] Catutthe saṁvarā pahātabbāti saṁvarena pahātabbā. Sesesupi eseva
  nayo. Idhāti imasmiṁ sāsane. Paṭisaṅkhāti paṭisaṅkhā jānitvā, 4- paccavekkhitvāti
  attho. Yonisoti upāyena pathena. Ettha ca asaṁvare ādīnavapaṭisaṅkhā yoniso
  paṭisaṅkhāti veditabbā. Sā cāyaṁ "varaṁ bhikkhave tattāya ayosalākāya ādittāya
  sampajjalitāya sajotibhūtāya cakkhundriyaṁ sampalimaṭṭhaṁ, na tveva cakkhuviññeyyesu
  rūpesu anubyañjanaso nimittaggāho"tiādinā ādittapariyāyena 5- veditabbā.
  Cakkhundriyasaṁvarasaṁvuto viharatīti ettha cakkhumeva indriyaṁ cakkhundriyaṁ,
  saṁvaraṇato saṁvaro, pidahanato thakanatoti vuttaṁ hoti. Satiyā etaṁ adhivacanaṁ. Cakkhundriye

  *  *  *  *  *  *
  Footnote: 1 chaṂa. chaḷabhijātiyoti 2 chaṂa. kaṇṭakavuttikāti 3 chaṂa. olaggeyyunti
  4 chaṂa. paṭisañjānitvā 5 saṁ. saḷā. 18/303/210 samuddavagga (syā)
-------------------------------------------------
[page 140]
  Saṁvaro cakkhundriyasaṁvaro. Javane uppajjamānopi hesa tasmiṁ dvāre kilesānaṁ
  uppattivāraṇato cakkhundriyasaṁvaroti vuccati. Saṁvutoti tena saṁvarena upeto. Tathā
  hi "pātimokkhasaṁvarasaṁvuto"ti imasmiṁ vibhaṅge "iminā pātimokkhasaṁvarena upeto hoti
  .pe. Samannāgato"ti vuttaṁ. Athavā saṁvarīti saṁvuto, thakesi pidahīti vuttaṁ hoti.
  Cakkhundriyasaṁvarasaṁvutoti cakkhundriyasaṁvarasaṅkhātaṁ satikavāṭaṁ cakkhudvāre gharadvāre
  kavāṭaṁ viya saṁvari thakesi pidahīti vuttaṁ hoti. Ayamevettha attho sundarataro.
  Tathā hi "cakkhundriyasaṁvaraṁ asaṁvutassa viharato, saṁvutassa viharato"ti etesu padesu
  ayameva attho dissatīti.
      Yaṁ hissātiādimhi yaṁ cakkhundriyasaṁvaraṁ assa bhikkhuno asaṁvutassa athaketvā
  apidahitvā viharantassāti attho. Yekārassa vā esa yanti ādeso, ye
  assāti attho. Āsavā vighātapariḷāhāti cattāro āsavā ca aññe ca
  vighātakarā kilesapariḷāhā vā vipākapariḷāhā vā. Cakkhudvārasmiñhi iṭṭhārammaṇaṁ
  āpāthagataṁ kāmassādavasena assādayato abhinandato kāmāsavo uppajjati, "īdisaṁ
  aññasmiṁpi sugatibhave labhissāmī"ti bhavapatthanāya assādayato bhavāsavo uppajjati,
  sattoti vā sattassāti vā gaṇhato diṭṭhāsavo uppajjati, sabbeheva sahajātaṁ
  aññāṇaṁ avijjāsavoti cattāro āsavā uppajjanti. Tehi 1- sampayuttā apare
  kilesā vighātapariḷāhā āyatiṁ vā tesaṁ vipākā tehipi asaṁvutasseva viharato
  uppajjeyyunti vuccanti. Evaṁsa teti evaṁ assa te, etenupāyena na honti,
  no aññathāti vuttaṁ hoti. Paṭisaṅkhā yoniso sotindriyasaṁvarasaṁvutotiādīsu eseva
  nayo. Ime vuccanti āsavā saṁvarā pahātabbāti imesu chasu dvāresu cattāro
  cattāro katvā catuvīsati āsavā saṁvarena pahātabbāti vuccanti.

  *  *  *  *  *  *
  Footnote: 1 chaṂa. etehi
-------------------------------------------------
[page 141]
      Paṭisaṅkhā yoniso cīvarantiādīsu yaṁ vattabbaṁ, taṁ sabbaṁ visuddhimagge 1-
  sīlakathāyaṁ vuttameva. Yaṁ hissāti yañhi cīvaraṁ piṇḍapātādīsu vā aññataraṁ assa.
  Appaṭisevatoti evaṁ yoniso appaṭisevantassa. Imasmiṁ ṭhāne 2- aladdhaṁ cīvarādiṁ
  patthayato laddhaṁ vā assādayato kāmāsavassa uppatti veditabbā, īdisaṁ aññasmiṁpi
  sugatibhave labhissāmīti bhavapatthanāya assādayato bhavāsavassa, ahaṁ labhāmi na labhāmīti vā
  mayhaṁ vā idanti attasaññaṁ adhiṭṭhahato diṭṭhāsavassa, sabbeheva pana saha jāto
  avijjāsavoti evaṁ catunnaṁ āsavānaṁ uppatti vighātapariḷāhāva 3- navavedanuppādanatopi
  veditabbā. Ime vuccanti bhikkhave āsavā paṭisevanā pahātabbāti ime ekamekasmiṁ
  paccaye cattāro cattāro katvā soḷasa āsavā iminā ñāṇasaṁvarasaṅkhātena
  paccavekkhaṇapaṭisevanena pahātabbāti vuccanti.
      Paṭisaṅkhā yoniso khamo hoti sītassāti upāyena pathena paccavekkhitvā
  khantā hoti sītassa, sītaṁ khamati sahati, na avīrapuriso viya appamattakenapi sītena
  calati kampati kammaṭṭhānaṁ vijahati. Uṇhādīsupi eseva nayo. Ettha ca vacanameva
  vacanapathoti veditabbaṁ. Dukkhānantiādīsu dukkhamanaṭṭhena dukkhā, bahalaṭṭhena tibbā,
  pharusaṭṭhena kharā, tikhiṇaṭṭhena kaṭukā, assādavirahato asātā, manaṁ avaḍḍhanato
  amanāpā, pāṇaharaṇasamatthatāya pāṇaharāti veditabbā. Yaṁ hissāti sītādīsu yaṅkiñci
  ekadhammaṁpi assa. Anadhivāsayatoti 4- anadhivāsentassa akkhamantassa. Āsavuppatti
  panettha evaṁ veditabbā:- sītena phuṭṭhassa uṇhaṁ patthayato kāmāsavo uppajjati,
  evaṁ sabbattha. "natthi Sugatibhave sītaṁ vā uṇhaṁ vā"ti bhavaṁ patthentassa bhavāsavo,
  mayhaṁ sītaṁ uṇhanti gāho diṭṭhāsavo, sabbeheva sampayutto avijjāsavoti. Ime
  vuccantīti ime sītādīsu ekamekassa vasena cattāro cattāro katvā aneke
  āsavā imāya khantisaṁvarasaṅkhātāya adhivāsanāya pahātabbāti vuccantīti attho.

  *  *  *  *  *  *
  Footnote: 1 visuddhi. 1/37 sīlaniddesa 2 chaṂa. vāre
  3 vighāṭapariḷāhā ca, pa.sū. 1/22/84 sabbāsavasutta 4 chaṂa. anadhivāsatoti
-------------------------------------------------
[page 142]
      Paṭisaṅkhā yoniso caṇḍahatthiṁ parivajjetīti ahaṁ samṇoti na caṇḍassa
  hatthissa āsanne ṭhātabbaṁ. Tatonidānañhi maraṇampi maraṇamattampi dukkhaṁ bhaveyyāti
  evaṁ upāyena pathena paccavekkhitvā caṇḍahatthiṁ parivajjeti paṭikkamati. Eseva
  nayo sabbattha. Caṇḍanti duṭṭhaṁ vāḷaṁ. Khāṇunti khadirakhāṇukādiṁ. Kaṇṭakaṭṭhānanti 1-
  yattha kaṇṭakā vijjhanti, taṁ okāsaṁ. Sobbhanti sabbato chinnataṭaṁ. Papātanti
  ekato chinnataṭaṁ. Candanikanti ucchiṭṭhodakagabbhamalādīnaṁ chaḍḍanaṭṭhānaṁ. Oḷigallanti
  tesaṁyeva kaddamādīnaṁ sandanokāsaṁ. Taṁ jaṇṇumattaṁpi asucibharitaṁ hoti. Dvepi cetāni
  ṭhānāni amnussussadaṭṭhānāni 2- honti, tasmā vajjetabbāni. Anāsaneti ettha
  ayuttaṁ āsanaṁ anāsanaṁ, taṁ atthato aniyatavatthubhūtaṁ rahopaṭicchannāsananti veditabbaṁ.
  Agocareti etthāpi ayutto gocaro agocaro. So vesiyādibhedato pañcavidho.
  Pāpake mitteti lāmake dussīle mittapaṭirūpake amitte. Pāpakesūti lāmakesu.
  Okappeyyunti saddaheyyuṁ adhimucceyyuṁ "addhā ayamāyasmā akāsi vā karissati
  vā"ti. Yaṁ hissāti hatthiādīsu yaṅkiñci ekaṁpi assa. Āsavuppatti panettha evaṁ
  veditabbā:- hatthiādinidānena dukkhena phuṭṭhassa sukhaṁ patthayato kāmāsavo uppajjati,
  "natthi sugatibhave īdisaṁ dukkhan"ti bhavaṁ patthentassa bhavāsavo, maṁ hatthī maddati maṁ
  assoti gāho diṭṭhāsavo, sabbeheva sampayutto avijjāsavoti. Ime vuccantīti
  ime hatthiādīsu ekekassa vasena cattāro cattāro katvā aneke āsavā iminā
  sīlasaṁvarasaṅkhātena parivajjanena pahātabbāti vuccanti.
      Paṭisaṅkhā yoniso uppannaṁ kāmavitakkaṁ nādhivāsetīti "itipāyaṁ vitakko
  akusalo, itipi sāvajjo, itipi dukkhavipāko, so ca kho attabyābādhāyapi
  saṁvattatī"tiādinā 3- nayena yoniso kāmavitakke ādīnavaṁ paccavekkhitvā tasmiṁ
  tasmiṁ ārammaṇe uppannaṁ kāmavitakkaṁ nādhivāseti, cittaṁ āropetvā na vāseti,
  abbhantare vā

  *  *  *  *  *  *
  Footnote: 1 Sī. kaṇṭakādhānanti 2 Ma. amanussaduṭṭhāni 3 Maṃū. 12/217/183
-------------------------------------------------
[page 143]
  Na vāsetīti attho. Anadhivāsento kiṁ karotīti? pajahati. Kiṁ kacavaraṁ viya
  piṭakenāti? na hi, apica kho naṁ vinodeti tudati vijjhati nīharati. Kiṁ balibaddaṁ
  viya patodenāti? na hi, athakho naṁ byantīkaroti vigatantaṁ karoti, yathāssa
  antopi nāvasissati antamaso bhaṅgamattaṁpi, tathā naṁ karotīti. Kathaṁ pana naṁ tathā
  karotīti? anabhāvaṁ gameti anu anu abhāvaṁ gameti, vikkhambhanappahānena yathā
  suvikkhambhito hoti, tathā karoti. Sesavitakkadvayepi eseva nayo. Uppannuppanneti
  uppanne uppanne, uppannamatteyevāti vuttaṁ hoti. Sakiṁ vā uppanne
  vinodetvā dutiyavāre ajjhupekkhitā na honti, satakkhattuṁpi uppanne uppanne
  vinodetiyevāti. 1- Pāpake akusale dhammeti teyeva kāmavitakkādayo, sabbepi vā
  nava mahāvitakke. Tattha tayo vuttā, avasesā 2- "ñātivitakko janapadavitakko
  amarāvitakko parānuddayatāpaṭisaṁyutto vitakko lābhasakkārasilokapaṭisaṁyutto vitakko
  anavaññattipaṭisaṁyutto vitakko"ti 3- ime cha. Yaṁ hissāti etesu vitakkesu
  yaṅkiñci assa. Kāmavitakko panettha kāmāsavoeva, tabbiseso bhavāsavo, taṁsampayutto
  diṭṭhāsavo, sabbavitakkesu avijjā avijjāsavoti evaṁ āsavuppatti veditabbā.
  Ime vuccantīti ime kāmavitakkādivasena vuttappakārā āsavā iminā
  tasmiṁ tasmiṁ vitakke ādīnavapaccavekkhaṇasahitena viriyasaṁvarasaṅkhātena vinodanena
  pahātabbāti vuccanti.
      Paṭisaṅkhā yoniso satisambojjhaṅgaṁ bhāvetīti abhāvanāya ādīnavaṁ bhāvanāya
  ca ānisaṁsaṁ upāyena pathena paccavekkhitvā satisambojjhaṅgaṁ bhāveti. Eseva nayo
  sabbattha. Bojjhaṅgānaṁ bhāvanā panesā 4- heṭṭhā vitthāritāva. Yaṁ hissāti etesu
  bojjhaṅgesu yaṅkiñci assa. Āsavuppattiyaṁ panettha imesaṁ ariyamaggasampayuttānaṁ
  bojjhaṅgānaṁ abhāvitattā ye uppajjeyyuṁ kāmāsavādayo āsavā, bhāvayato evaṁsa

  *  *  *  *  *  *
  Footnote: 1 chaṂa. vinodeti 2 Sī.,Ma. avasesesu
  3 khu. mahā. 29/973/618 sārīputtasuttaniddesa (syā) 4 chaṂa. ayaṁ pāṭho na dissati
-------------------------------------------------
[page 144]
  Te na hontīti ayaṁ nayo veditabbo. Ime vuccantīti ime kāmāsavādayo āsavā
  imāya lokuttarāya bojjhaṅgabhāvanāya pahātabbāti vuccanti. () 1-
                        5. Dārukammikasuttavaṇṇanā
      [59] Pañcame dārukammikoti dāruvikkayena pavattitājīvo eko upāsako.
  Kāsikacandananti saṇhacandanaṁ. Aṅgenāti aguṇaṅgena, sukkapakkhe guṇaṅgena.
  Nemantanikoti nimantanaṁ gaṇhanako. Saṁghe dānāni dassāmīti bhikkhusaṁghassa
  dassāmi. So evaṁ vatvā satthāraṁ abhivādetvā pakkāmi. Athassa aparabhāge
  pañcasatā kulupakabhikkhū gihibhāvaṁ pāpuṇiṁsu. So "kulupakabhikkhū te vibbhantā"ti
  vutte "kiṁ ettha mayhan"ti vatvā cittuppādavemattamattampi na akāsi. Idaṁ
  sandhāya satthā saṁghe te dānaṁ dadato cittaṁ pasīdissatīti āha.
                       6. Hatthisāriputtasuttavaṇṇanā
      [60] Chaṭṭhe abhidhammakathanti abhidhammamissakaṁ kathaṁ. Kathaṁ opātetīti tesaṁ
  kathaṁ vicchinditvā attano kathaṁ katheti. Therānaṁ bhikkhūnanti karaṇatthe sāmivacanaṁ,
  therehi bhikkhūhi saddhinti attho. Yā ca therānaṁ abhidhammakathā, taṁ ayaṁpi kathetuṁ
  sakkotīti attho. Cetopariyāyanti cittavāraṁ. Idhāti imasmiṁ loke. Soratasoratoti
  sūrato viya sūrato, soraccasamannāgato viyāti attho. Nivātanivātoti nivāto viya
  nivāto, nivātavutti viyāti attho. Upasantūpasantoti upasanto viya upasanto.
  Vapakassateva satthārāti satthu santikā apagacchati. Saṁsaṭṭhassāti pañcahi saṁsaggehi
  saṁsaṭṭhassa. Vissaṭṭhassāti vissajjitassa. Pākaṭassāti pākaṭindriyassa.

  *  *  *  *  *  *
  Footnote: 1 chaṂa. imehi chahākārehi pahīnāsavaṁ bhikkhuṁ thomento yato kho
  bhikkhavetiādimāha. tattha yatoti sāmivacane to-kāro, yassāti vuttaṁ hoti. porāṇā
  pana yamhi kāleti vaṇṇayanti. ye āsavā saṁvarā pahātabbā, te saṁvarā pahīnā hontīti
  ye āsavā saṁvarena pahātabbā, te saṁvareneva pahīnā honti, na appahīnesuyeva
  pahīnasaññī hotīti
-------------------------------------------------
[page 145]
      Kiṭṭhādoti kiṭṭhakhādako. Antaradhāpeyyāti nāseyya. Gopasūti gāvo ca
  ajikā ca. Sippisambukanti sippiyo ca sambukā ca. Sakkharakathalanti sakkharā ca
  kathalāni ca. Abhidosikanti abhiññātadosaṁ kudrūsakabhojanaṁ. Nacchādeyyāti na
  rucceyya. Tattha yadetaṁ purisaṁ bhuttāvinti upayogavacanaṁ, taṁ sāmiatthe daṭṭhabbaṁ.
  Amuñhāvuso purisanti āvuso amuṁ purisaṁ.
      Sabbanimittānanti sabbesaṁ niccanimittādīnaṁ nimittānaṁ. Animittaṁ
  cetosamādhinti balavavipassanāsamādhiṁ. Cīriḷikāsaddoti jhallikasaddo. 1- Sarissati
  nekkhammassāti pabbajjāya guṇaṁ sarissati. Arahataṁ ahosīti bhagavato sāvakānaṁ
  arahantānaṁ antare eko arahā ahosi. Ayañhi thero satta vāre gihī hutvā
  sattavāre pabbaji. Kiṁkāraṇā? kassapasammāsambuddhakāle kiresa ekassa bhikkhuno
  gihibhāve vaṇṇaṁ kathesi. So teneva kammena arahattassa upanissaye vijjamāneyeva
  satta vāre gihibhāve ca pabbajjāya ca sañcaranto sattame vāre pabbajitvā
  arahattaṁ pāpuṇīti.
                          7. Majjhesuttavaṇṇanā
      [61] Sattame parāyane metteyyapañheti parāyanasamāgamamhi metteyyamāṇavassa
  pañhe. Ubhante 2- viditvānāti dve ante dve koṭṭhāse jānitvā.
  Majjhe mantā na limpatīti mantā vuccati paññā, tāya ubho ante viditvā
  majjhe na limpati, vemajjhaṭṭhāne na limpati. Sibbanimaccagāti sibbanisaṅkhātaṁ
  taṇhaṁ atīto. Phassoti phassavasena nibbattattā ayaṁ attabhāvo. Eko antoti
  ayameko koṭṭhāso. Phassasamudayoti phasso samudayo assāti phassasamudayo, imasmiṁ
  attabhāve katakammaphassapaccayā nibbatto anāgatattabhāvo. Dutiyo antoti dutiyo

  *  *  *  *  *  *
  Footnote: 1 Sī. ciriḷiyasaddoti ciriyasaddo 2 chaṂa. ubhonte
-------------------------------------------------
[page 146]
  Koṭṭhāso. Phassanirodhoti nibbānaṁ. Majjheti sibbanitaṇhaṁ chetvā
  dvidhākaraṇaṭṭhena nibbānaṁ majjhe nāma hoti taṇhā hi naṁ sibbatīti taṇhā taṁ
  attabhāvadvayasaṅkhātaṁ phassañca phassasamudayañca sibbati ghaṭṭeti. Kiṁkāraṇā? tassa
  tasseva bhavassa abhinibbattiyā. Yadi hi taṇhā na sibbeyya, tassa tasseva
  bhavassa nibbatti na bhaveyya. Imasmiṁ ṭhāne koṭimajjhikūpamaṁ gaṇhanti. Dvinnañhi
  kaṇḍānaṁ ekato katvā majjhe suttena saṁsibbitānaṁ koṭi majjhanti vuccati.
  Sutte chinne ubho kaṇḍāni ubhato patanti. Evamettha kaṇḍadvayaṁ viya vuttappakārā
  dve antā. Sibbitvā ṭhitasuttaṁ viya taṇhā, sutte chinne kaṇḍadvayassa
  ubhatopatanaṁ viya taṇhāya niruddhāya antadvayaṁ niruddhameva hoti. Ettāvatāti ettakena
  iminā ubho ante viditvā taṇhāya majjhe anupalittabhāvena abhiññeyyaṁ
  catusaccadhammaṁ abhijānāti nāma, tīraṇapariññāya ca pahānapariññāya ca parijānitabbaṁ
  lokiyasaccadvayaṁ parijānāti nāMa. Diṭṭheva dhammeti imasmiññeva attabhāve.
  Dukkhassantakaro hotīti vaṭṭadukkhassa koṭikaro paricchedaparivaṭumakaro hoti nāMa.
      Dutiyavāre tiṇṇaṁ kaṇḍānaṁ vasena upamā veditabbā. Tiṇṇañhi kaṇḍānaṁ
  suttena saṁsibbitānaṁ sutte chinne tīṇi kaṇḍāni tīsu ṭhānesu patanti, evamettha
  kaṇḍattayaṁ viya atītānāgatapaccuppannā khandhā, suttaṁ viya taṇhā. Sā hi
  atītaṁ paccuppannena, paccuppannañca anāgatena saddhiṁ sibbati. Sutte chinne
  kaṇḍattayassa tīsu ṭhānesu patanaṁ viya taṇhāya niruddhāya atītānāgatapaccuppannā
  khandhā niruddhāva honti.
      Tatiyavāre adukkhamasukhā majjheti dvinnaṁ vedanānaṁ antaraṭṭhakabhāvena majjhe.
  Sukhaṁ hi dukkhassa, dukkhaṁ vā sukhassa antaraṁ nāma natthi. Taṇhā sibbinīti
  vedanāsu nandirāgo vedanānaṁ upacchedaṁ nivāretīti tā sibbati nāMa.
-------------------------------------------------
[page 147]
      Catutthavāre viññāṇaṁ majjheti paṭisandhiviññāṇaṁpi sesaviññāṇaṁpi 1- nāma
  rūpapaccayasamudāgatattā nāmarūpānaṁ majjhe nāMa.
      Pañcamavāre viññāṇaṁ majjheti kammaviññāṇaṁ majjhe, ajjhattikāyatanesu
  vā manāyatanena kammassa gahitattā idha yaṅkiñci viññāṇaṁ majjhe nāma, manodvāre
  vā āvajjanassa ajjhattikāyatananissitattā javanaviññāṇaṁ majjhe nāMa.
      Chaṭṭhavāre sakkāyoti tebhūmikavaṭṭaṁ. Sakkāyasamudayoti samudayasaccaṁ.
  Sakkāyanirodhoti nirodhasaccaṁ. Pariyāyenāti tena tena kāraṇena. Sesaṁ sabbattha
  vuttanayeneva veditabbaṁ.
                       8. Purisindriyañāṇasuttavaṇṇanā
      [62] Aṭṭhame aññataroti devadattapakkhiko eko. Samannāharitvāti
  āvajjitvā. Idaṁ so "kinnu kho bhagavatā jānitvā kathitaṁ, udāhu ajānitvā,
  ekaṁsikaṁ vā kathitaṁ udāhu vibhajjakathitan"ti adhippāyena pucchati. Āpāyikoti apāye
  nibbattanako. Nerayikoti nirayagāmī. Kappaṭṭhoti kappaṭṭhiyakammassa katattā kappaṁ
  ṭhassati. Atekicchoti na sakkā tikicchituṁ. Dvejjhanti dvidhābhāvaṁ. Vālaggakoṭi-
  nittudanamattanti vālassa aggakoṭiyā dassetabbamattakaṁ, vālaggakoṭinipātamattakaṁ vā.
  Purisindriyañāṇānīti purisapuggalānaṁ indriyaparopariyattañāṇāni, indriyānaṁ
  tikkhamudubhāvajānanañāṇānīti attho.
      Vijjamānā kusalāpi dhammā akusalāpi dhammāti ettakā kusalā dhammā vijjanti,
  ettakā akusalā dhammāti jānāmi. Antarahitāti adassanaṁ gatā. Sammukhībhūtāti
  samudācāravasena pākaṭā jātā. Kusalamūlanti kusalajjhāsayo. Kusalākusalanti tamhā

  *  *  *  *  *  *
  Footnote: 1 Sī. paṭisandhiviññāṇaṁ hi
-------------------------------------------------
[page 148]
  Kusalajjhāsayā aññampi kusalaṁ nibbattissati. Sārādānīti sārādāni gahitasārāni,
  saradamāse vā nibbattāni. Sukhasayitānīti sukhasannissitāni. 1- Sukhetteti
  maṇḍakkhette. Nikkhittānīti vuttāni. Sappaṭibhāgāti sarikkhakā.
  Abhidosāḍḍharattanti 2- abhiaḍḍharattaṁ aḍḍharatte abhimukhībhūte. Bhattakālasamayeti
  rājakulānaṁ bhattakālasaṅkhāte samaye. Parihānadhammoti ko evaṁ bhagavatā ñātoti?
  ajātasatturājā. So hi pāpamittaṁ nissāya maggaphalehi parihīno. Aparepi
  suppabuddhasunakkhattādayo bhagavatā ñātāva. Aparihānadhammoti evaṁ bhagavatā ko ñāto?
  susīmo paribbājako aññe ca evarūpā. Parinibbāyissatīti evaṁ ko ñāto bhagavatāti?
  santatimahāmatto aññe ca evarūpā.
                         9. Nibbedhikasuttavaṇṇanā
      [63] Navame anibbiddhapubbe appadālitapubbe lobhakkhandhādayo nibbijjhati
  padāletīti nibbedhikapariyāyo, nibbijjhanakāraṇanti attho. Nidānasambhavoti kāme
  nideti uppādanasamatthatāya niyyādetīti nidānaṁ. Sambhavati tatoti sambhavo, nidānameva
  sambhavo nidānasambhavo. Vemattatāti nānākaraṇaṁ.
      Kāmaguṇāti kāmayitabbaṭṭhena kāmā, bandhanaṭṭhena guṇā "antaguṇan"tiādīsu
  viya. Cakkhuviññeyyāti cakkhuviññāṇena passitabbā. Iṭṭhāti pariyiṭṭhā vā hontu
  mā vā, iṭṭhārammaṇabhūtāti attho. Kantāti kamanīyā. Manāpāti manavaḍḍhanakā.
  Piyarūpāti piyajātikā. Kāmūpasaṁhitāti ārammaṇaṁ katvā uppajjamānena kāmena
  upasañhitā. Rajaniyāti rāguppattikāraṇabhūtā. Nete kāmāti na ete kamanaṭṭhena
  kāmā nāma honti. Saṅkapparāgoti saṅkappavasena uppannarāgo. Kāmoti ayaṁ
  kāmappahānāya paṭipannehi pahātabbo. Kamanaṭṭhena kāmā nāMa. Citrānīti
  citravicitrārammaṇāni.

  *  *  *  *  *  *
  Footnote: 1 chaṂa. sukhasannicitā 2 chaṂa. abhido addharattanti
-------------------------------------------------
[page 149]
      Phassoti sahajātaphasso. Kāmayamānoti kāmaṁ kāmayamāno. Tajjaṁ tajjanti
  tajjātikaṁ tajjātikaṁ. Puññabhāgiyanti dibbe kāme patthetvā sucaritapāripūriyā
  devaloke nibbattassa attabhāvo puññabhāgiyo nāma, duccaritapāripūriyā apāye
  nibbattassa attabhāvo apuññabhāgiyo nāMa. Ayaṁ vuccati bhikkhave kāmānaṁ
  vipākoti ayaṁ duvidhopi kāmapatthanaṁ nissāya uppannattā kāmānaṁ vipākoti
  vuccati. So imaṁ nibbedhikanti so bhikkhu imaṁ chattiṁsāya ṭhānesu 1- nibbijjhanakaṁ
  seṭṭhacariyaṁ jānāti. Kāmanirodhanti kāmānaṁ nirodhena evaṁ laddhanāmaṁ. Imasmiñhi
  ṭhāne brahmacariyasaṅkhāto maggova kāmanirodhoti vutto.
      Sāmisāti kilesāmisasampayuttā. Iminā nayena sabbaṭṭhānesu 2- attho veditabbo.
  Apicettha vohāravepakkanti vohāravipākaṁ. Kathāsaṅkhāto hi vohāro saññāya
  vipāko nāMa. Yathā yathā nanti ettha naṁiti nipātamattameva. Iti yasmā yathā
  yathā sañjānāti, tathā tathā evaṁsaññī ahosinti katheti, tasmā vohāravepakkāti
  attho.
      Avijjāti aṭṭhasu ṭhānesu aññāṇabhūtā bahalā avijjā. 3- Nirayaṁ gamentīti
  nirayagamanīyā, niraye nibbattipaccayāti attho. Sesesupi eseva nayo. Cetanāhanti
  cetanaṁ ahaṁ. Idha sabbasaṅgāhikā vidahanacetanā 4- gahitā. Cetayitvāti dvārappavatta-
  cetanā. Manasāti cetanāsampayuttena cittena. Nirayavedaniyanti niraye vipākadāyakaṁ.
  Sesesupi eseva nayo. Adhimattanti balavadukkhaṁ. Dandhavirāgīti garukaṁ na khippaṁ
  saṇikaṁ vigacchanakadukkhaṁ. Urattāḷiṁ kandatīti uraṁ tāḷetvā rodati. Pariyeṭṭhinti
  pariyesanaṁ. Ekapadaṁ dvipadanti ekapadamantaṁ vā dvipadamantaṁ vā, ko mantaṁ jānātīti
  attho. Sammohavepakkanti sammohavipākaṁ. Dukkhassa hi sammoho nissandavipāko nāMa.

  *  *  *  *  *  *
  Footnote: 1 Ma. chattiṁsāyatanesu 2 Sī. sabbavāresu
  3 Sī. balavāvijjā 4 chaṂa. saṁvidahanacetanā
-------------------------------------------------
[page 150]
  Dutiyapadepi eseva nayo. Pariyesanāpi hi tassa nissandavipākoti. Imasmiṁ sutte
  vaṭṭavivaṭṭaṁ kathitaṁ.
                         10. Sīhanādasuttavaṇṇanā
      [64] Dasame āsabhaṇṭhānanti seṭṭhaṁ niccalaṭṭhānaṁ. Sīhanādanti abhītanādaṁ
  pamukhanādaṁ. Brahmacakkanti seṭṭhaṁ ñāṇacakkaṁ paṭivedhañāṇañceva sesañāṇañca. 1-
  Ṭhānañca ṭhānatoti kāraṇañca kāraṇato. Yampīti yena ñāṇena. Idampi tathāgatassāti
  idaṁpi ṭhānāṭhānañāṇaṁ tathāgatassa tathāgatabalaṁ nāma hoti. Evaṁ sabbapadesu
  attho veditabbo. Kammasamādānānanti samādiyitvā katānaṁ kusalākusalakammānaṁ
  kammameva vā kammasamādānaṁ. Ṭhānaso hetusoti paccayato ceva hetuto ca. Tattha
  gatiupadhikālappayogā vipākassa ṭhānaṁ, kammaṁ hetu. Jhānavimokkhasamādhisamāpattīnanti
  catunnaṁ jhānānaṁ aṭṭhannaṁ vimokkhānaṁ tiṇṇaṁ samādhīnaṁ navannaṁ anupubbasamāpattīnañca.
  Saṅkilesanti hānabhāgiyaṁ dhammaṁ. Vodānanti visesabhāgiyaṁ dhammaṁ. Vuṭṭhānanti
  "vodānaṁpi vuṭṭhānaṁ, tamhā tamhā samādhimhā vuṭṭhānaṁpi vuṭṭhānan"ti 2- evaṁ
  vuttaṁ paguṇajjhānañceva bhavaṅgaphalasamāpattiyo ca. Heṭṭhimaṁ heṭṭhimañhi paguṇajjhānaṁ
  uparimassa uparimassa padaṭṭhānaṁ hoti, tasmā "vodānaṁpi vuṭṭhānan"ti vuttaṁ.
  Bhavaṅgena pana sabbajjhānehi vuṭṭhānaṁ hoti, phalasamāpattiyā nirodhasamāpattito vuṭṭhānaṁ
  hoti. Taṁ sandhāya "tamhā tamhā samādhimhā vuṭṭhānaṁpi vuṭṭhānan"ti vuttaṁ.
  Anekavihitantiādīni visuddhimagge 3- vaṇṇitāni. Āsavakkhayañāṇaṁ heṭṭhā
  vuttatthameva. Purimassāpi ñāṇattayassa vitthārakathaṁ icchantena majjhimaṭṭhakathāya
  mahāsīhanādavaṇṇanā 4- oloketabbā. Samāhitassāti ekaggacittassa. Samādhi maggoti
  samādhi etesaṁ

  *  *  *  *  *  *
  Footnote: 1 chaṂa. desanāñāṇañca 2 abhi.vi. 35/828/419 dasakaniddesa
  3 suddhi. 2/153 abhiññāniddesa 4 pa.sū. 1/146/339
-------------------------------------------------
[page 151]
  Ñāṇānaṁ adhigamāya upāyo. Asamādhīti anekaggabhāvo. Kummaggoti micchāmaggo.
  Imasmiṁ sutte tathāgatassa ñāṇabalaṁ kathitanti.
                           Mahāvaggo chaṭṭho.
                         ----------------
                            7. Devatāvagga
                       1. Anāgāmiphalasuttādivaṇṇanā
      [65-67] Sattamassa paṭhame assaddhiyanti assaddhabhāvaṁ. Duppaññattanti
  nippaññabhāvaṁ. Dutiye pamādanti sativippavāsaṁ. Tatiye ābhisamācārikanti uttama-
  samācārabhūtaṁ vattavasena paṇṇattisīlaṁ. Sekhadhammanti sekhapaṇṇattisīlaṁ. Sīlānīti
  cattāri mahāsīlāni.
                       4. Saṅgaṇikārāmasuttavaṇṇanā
      [68] Catutthe saṅgaṇikārāmoti gaṇasaṅgaṇikārāmo. Suttantikagaṇādīsu pana
  gaṇesu attano vā parisasaṅkhāte gaṇe ramatīti gaṇārāmo. Paviveketi kāya-
  viveke. Cittassa nimittanti samādhivipassanācittassa nimittaṁ samādhivipassanākāraṁ.
  Sammādiṭṭhinti vipassanāsammādiṭṭhiṁ. Samādhinti maggasamādhiñceva phalasamādhiñca.
  Saṁyojanānīti dasasaṁyojanāni. Nibbānanti apaccayaparinibbānaṁ.
                         5. Devatāsuttavaṇṇanā
      [69] Pañcame sovacassatāti subbacabhāvo. Kalyāṇamittatāti sucimittatā.
  Satthugāravoti satthari gāravayutto. Esa nayo sabbattha.
-------------------------------------------------
[page 152]
                          6. Samādhisuttavaṇṇanā
      [70] Chaṭṭhe na santenāti paccanīkakilesehi avūpasantena. Na paṇītenāti
  na atappakena. Na paṭippassaddhiladdhenāti 1- kilesapaṭippassaddhiyā aladdhena
  appattena. Na ekodibhāvādhigatenāti na ekaggabhāvaṁ upagatena.
                         7. Sakkhibhabbasuttavaṇṇanā
      [71] Sattame tatra tatrāti tasmiṁ tasmiṁ visese. Sakkhibhabbatanti paccakkhabhāvaṁ.
  Āyataneti kāraṇe. Hānabhāgiyādayo visuddhimagge 2- saṁvaṇṇitā. Asakkaccakārīti na
  sukatakārī na ādarakārī. Asappāyakārīti na sappāyakārī na upakārabhūtadhammakārī.
                           8. Balasuttavaṇṇanā
      [72] Aṭṭhame balatanti balabhāvaṁ thāmabhāvaṁ. Asātaccakārīti na satatakārī.
  Sesaṁ heṭṭhā vuttanayameva.
                      9-10. Tajjhānasuttadvayavaṇṇanā
      [73-74] Navame na yathābhūtaṁ sammappaññāya sudiṭṭho hotīti vatthukāma-
  kilesakāmesu ādīnavo na yathāsabhāvato jhānapaññāya sudiṭṭho hoti. Dasamaṁ
  uttānatthamevāti.
                          Devatāvaggo sattamo
                          ---------------

  *  *  *  *  *  *
  Footnote: 1 Sī. paṭippassaddhaladdhenāti 2 visuddhi. 1/110 kammaṭṭhānaggahaṇaniddesa
-------------------------------------------------
[page 153]
                            8. Arahattavagga
                          1. Dukkhasuttavaṇṇanā
      [75] Aṭṭhamassa paṭhame savighātanti saupaghātaṁ sopaddavaṁ. Sapariḷāhanti
  kāyikacetasikena pariḷāhena sapariḷāhaṁ. Pāṭikaṅkhāti icchitabbā avassabhāvinī. 1-
                         2. Arahattasuttavaṇṇanā
      [76] Dutiye mānanti jātiādīhi maññanaṁ. Omānanti hīnohamasmīti mānaṁ.
  Atimānanti atikkamitvā pavattaṁ accuṇṇatimānaṁ. Adhimānanti adhigatamānaṁ. Thambhanti
  kodhamānehi thaddhabhāvaṁ. Atinipātanti hīnassa hīnohamasmīti mānaṁ.
                      3. Uttarimanussadhammasuttavaṇṇanā
      [77] Tatiye uttarimanussadhammāti manussadhammato uttariṁ. Alamariyañāṇa-
  dassanavisesanti ariyabhāvaṁ kātuṁ samatthaṁ ñāṇadassanavisesaṁ, cattāro magge cattāri
  ca phalānīti attho. Kuhananti tividhaṁ kuhanavatthuṁ. Lapananti lābhatthikatāya ukkhipitvā
  avakkhipitvā vā lapanaṁ.
                        4. Sukhasomanassasuttavaṇṇanā
      [78] Catutthe yoni cassa āraddho hotīti kāraṇaṁ cassa paripuṇṇaṁ
  paggahitaṁ hoti. Dhammārāmoti dhamme ratiṁ vindati. Bhāvanāya ramati, bhāvento vā
  ramatīti bhāvanārāmo. Pahāne ramati, pajahanto vā ramatīti pahānārāmo. Tividhe
  paviveke ramatīti pavivekārāmo. Abyāpajjhe niddukkhabhāve ramatīti abyāpajjhārāmo.
  Nippapañcasaṅkhāte nibbāne ramatīti nippapañcārāmo.

  *  *  *  *  *  *
  Footnote: 1 chaṂa. avassaṁbhāvinī
-------------------------------------------------
[page 154]
                          5. Adhigamasuttavaṇṇanā
      [79] Pañcame na āyakusaloti na āgamanakusalo. Na apāyakusaloti na
  apagamanakusalo. Chandanti kattukamyatāchandaṁ. Na sārakkhatīti 1- na rakkhati.
                         6. Mahantattasuttavaṇṇanā
      [80] Chaṭṭhe ālokabahuloti ñāṇālokabahulo. Yogabahuloti yoge bahulaṁ
  karoti. Vedabahuloti pītipāmojjabahulo. Asantuṭṭhibahuloti kusaladhammesu asantuṭṭho.
  Anikkhittadhuroti aṭṭhapitadhuro paggahitaviriyo. Uttariñca patāretīti sampati
  uttariñca viriyaṁ karoteva. Sattamaṁ uttānameva.
                      8-10. Dutiyanirayasuttādivaṇṇanā
      [82-84] Aṭṭhame pagabbhoti kāyapāgabbhiyādīhi samannāgato. Navamaṁ uttānameva.
  Dasame vighātavāti mahicchataṁ nissāya uppannena lobhadukkhena dukkhito. Sesaṁ sabbattha
  uttānamevāti.
                         Arahattavaggo aṭṭhamo.
                         ----------------
                             9. Sītivagga
                         1. Sītibhāvasuttavaṇṇanā
      [85] Navamassa paṭhame sītibhāvanti sītalabhāvaṁ. Yasmiṁ samaye cittaṁ
  niggaṇhitabbantiādīsu uddhaccasamaye cittaṁ samādhinā niggahetabbaṁ nāma,

  *  *  *  *  *  *
  Footnote: 1 chaṂa. ārakkhatīti
-------------------------------------------------
[page 155]
  Kosajjānupatitakāle viriyena paggahetabbaṁ nāma, nirassādagatakāle samādhinā
  sampahaṁsitabbaṁ nāma, samappavattakāle bojjhaṅgupekkhāya ajjhupekkhitabbaṁ nāMa.
                         2. Āvaraṇasuttavaṇṇanā
      [86] Dutiye kammāvaraṇatāyāti pañcahi ānantariyakammehi. Kilesāvaraṇatāyāti
  niyatamicchādiṭṭhiyā. Vipākāvaraṇatāyāti akusalavipākapaṭisandhiyā vā kusalavipākepi
  ahetukapaṭisandhiyā vāti.
                       4-5. Sussūsatisuttādivaṇṇanā
      [88-89] Catutthe anatthanti avaḍḍhiṁ. Atthaṁ riñcatīti vaḍḍhiatthaṁ chaḍḍeti.
  Ananulomikāyāti sāsanassa ananulomikāya. Pañcame diṭṭhisampadanti sotāpattimaggaṁ.
                    8-11. Abhabbaṭṭhānasuttacatukkavaṇṇanā
      [92-95] Aṭṭhame anāgamanīyavatthunti anupagantabbakāraṇaṁ, 1- pañcannaṁ verānaṁ
  dvāsaṭṭhiyā ca diṭṭhigatānametaṁ adhivacanaṁ. Aṭṭhamaṁ bhavanti kāmāvacare aṭṭhamaṁ
  paṭisandhiṁ. Navame kotuhalamaṅgalenāti diṭṭhasutamutamaṅgalena. Dasame sayaṁ katantiādīni
  attadiṭṭhivasena vuttāni. Adhiccasamuppannanti ahetunibbattaṁ. Sesaṁ sabbattha
  uttānamevāti.
                           Sītivaggo navamo.
                           -------------

  *  *  *  *  *  *
  Footnote: 1 Sī. ananugantabbaṁ kāraṇaṁ
-------------------------------------------------
[page 156]
                           10. Ānisaṁsavagga
                       1-2. Pātubhāvasuttādivaṇṇanā
      [96-97] Dasamassa paṭhame ariyāyataneti majjhimadese. Indriyānanti
  manacchaṭṭhānaṁ. Dutiye saddhammaniyatoti sāsanasaddhamme niyato. Asādhāraṇenāti
  puthujjanehi asādhāraṇena.
                         7. Anavatthitasuttavaṇṇanā
      [102] Sattame anodhiṁ karitvāti "ettakāva saṅkhārā aniccā, na
  ito pare"ti evaṁ sīmaṁ mariyādaṁ akatvā. Anavaṭṭhitatoti 1- avaṭṭhitato ṭhānarahitā, 2-
  bhijjamānāva hutvā saṇṭhahissantīti 3- attho. Sabbaloketi sakale tedhātuke.
  Sāmaññenāti samaṇabhāvena, ariyamaggenāti attho.
                        8. Ukkhittāsikasuttavaṇṇanā
      [103] Aṭṭhame mettāvatāyāti mettāyuttāya pāricariyāya. Satta hi sekhā
  tathāgataṁ mettāvatāya paricaranti, khīṇāsavopi 4- pariciṇṇasatthuko.
                         9. Atammayasuttavaṇṇanā
      [104] Navame atammayoti tammayā vuccanti taṇhādiṭṭhiyo, tāhi rahito.
  Ahaṁkārāti ahaṁkāradiṭṭhi. Mamaṁkārāti mamaṁkārataṇhā. Sesaṁ sabbattha uttānatthamevāti.
                          Ānisaṁsavaggo dasamo.
                         Dutiyapaṇṇāsako niṭṭhito.

  *  *  *  *  *  *
  Footnote: 1 chaṂa. anavatthitāti 2 chaṂa. avatthitāya rahitā 3 chaṂa. upaṭṭhahissantīti
  4 chaṂa. khīṇāsavo
-------------------------------------------------
[page 157]
                             11. Tikavagga
                          1. Rāgasuttavaṇṇanā
      [107] Ekādasamassa paṭhame asubhāti asubhakammaṭṭhānaṁ. Mettāti mettā-
  kammaṭṭhānaṁ. Paññāti saha vipassanāya maggapaññā.
                         6. Assādasuttavaṇṇanā
      [112] Chaṭṭhe assādadiṭṭhīti sassatadiṭṭhi. Attānudiṭṭhīti attānaṁ anugatā
  vīsativatthukā sakkāyadiṭṭhi. Micchādiṭṭhīti dvāsaṭṭhividhāpi diṭṭhi.
  Sammādiṭṭhīti maggasammādiṭṭhi, natthi dinnantiādikā vā micchādiṭṭhi,
  kammassakatañāṇaṁ sammādiṭṭhi.
                          7. Aratisuttavaṇṇanā
      [113] Sattame adhammacariyāti dasākusalakammapathā.
                         10. Uddhaccasuttavaṇṇanā
      [116] Dasame asaṁvaroti anadhivāsakabhāvo. Sesaṁ sabbattha uttānatthamevāti.
                         Tikavaggo ekādasamo.
                         -----------------
                         12. Sāmaññavaggavaṇṇanā
      [119-121] Ito paresu tapussoti dvevācikaupāsako. Tathāgate niṭṭhaṅgatoti
  buddhaguṇesu supatiṭṭhitacitto pahīnakaṅkho. Amataṁ addasāti amataddaso. Ariyenāti
-------------------------------------------------
[page 158]
  Niddosena lokuttarasīlena. Ñāṇenāti paccavekkhaṇañāṇena. Vimuttiyāti sekhaphala-
  vimuttiyā. Tavakaṇṇikoti evaṁnāmako gahapati. Tapakaṇṇikotipi pāli.
                          --------------
                        24. Rāgapeyyālavaṇṇanā
      [140] Rāgassāti pañcakāmaguṇikarāgassa. Sesaṁ sabbattha uttānatthamevāti.
                    Manorathapūraṇiyā aṅgattaranikāyaṭṭhakathāya
                        chakkanipātavaṇṇanā niṭṭhitā.
                         -----------------
-------------------------------------------------
[page 159]
                           Sattakanipātavaṇṇanā
                              paṇṇāsaka
                             1. Dhanavagga
                       1-5. Paṭhamapiyasuttādivaṇṇanā
      [1-5] Sattakanipātassa paṭhame anavaññattikāmoti abhiññātabhāvakāmo. Tatiye
  yoniso vicine dhammanti upāyena catusaccadhammaṁ vicināti. Paññāyatthaṁ vipassatīti
  sahavipassanāya maggapaññāya saccadhammaṁ vipassati. Pajjotassevāti dīpasseva. Vimokkho
  hoti cetasoti tassa imehi balehi samannāgatassa khīṇāsavassa dīpanibbānaṁ
  viya carimakacittassa vatthārammaṇehi vimokkho hoti, gataṭṭhānaṁ na paññāyati. Catutthe
  saddho hotītiādīni pañcakanipāte vaṇṇitāneva. Pañcame dhanānīti adaliddassa
  karaṇaṭṭhena 1- dhanāni.
                          7. Uggasuttavaṇṇanā
      [7] Sattame uggo rājamahāmattoti pasenadikosalassa mahāamacco. Upasaṅkamīti
  bhuttapātarāso upasaṅkami. Addhoti nidhānagatena dhanena addho. Migāro rohaṇeyyoti
  rohaṇaseṭṭhino nattāraṁ migāraseṭṭhiṁ sandhāyevamāha. Mahaddhanoti vaḷañjanadhanena
  mahādhano. Mahābhogoti upabhogaparibhogabhaṇḍassa mahantatāya mahābhogo. Hiraññassāti
  suvaṇṇasseva. Suvaṇṇameva hissa koṭisaṅkhaṁ ahosi. Rūpiyassāti sesassa taṭṭakasaraka-
  attharaṇapāpuraṇādino paribhogaparikkhārassa pamāṇasaṅkhāne vādoyeva natthi.

  *  *  *  *  *  *
  Footnote: 1 chaṂa. adāliddiyakaraṇaṭṭhena
-------------------------------------------------
[page 160]
                         8. Saṁyojanasuttavaṇṇanā
      [8] Aṭṭhame anunayasaññojananti kāmarāgasaññojanaṁ. Sabbāneva cetāni
  bandhanaṭṭhena saññojanānīti veditabbāni. Imasmiṁ sutte vaṭṭameva kathitaṁ. Sesaṁ
  sabbattha uttānatthamevāti.
                           Dhanavaggo paṭhamo.
                           -------------
                            2. Anusayavagga
                           3. Kulasuttavaṇṇanā
      [13] Dutiyassa tatiye nālanti na yuttaṁ nānucchavikaṁ. Na manāpenāti na
  manamhi appanakena 1- ākārena nisinnāsanato paccuṭṭhenti, amanāpameva 2- dassenti.
  Santamassa parigūhantīti 3- vijjamānaṁpi deyyadhammaṁ etassa nigūhanti
  paṭicchādenti. Asakkaccaṁ denti no sakkaccanti lūkhaṁ vā hotu paṇītaṁ vā, asahatthā
  acittīkārena denti, no cittīkārena.
                          4. Puggalasuttavaṇṇanā
      [14] Catutthe ubhatobhāgavimuttoti dvīhi bhāgehi vimutto, arūpasamāpattiyā
  rūpakāyato vimutto, maggena nāmakāyato. So catunnaṁ arūpasamāpattīnaṁ ekekato
  vuṭṭhāya saṅkhāre sammasitvā arahattaṁ pattānaṁ catunnaṁ nirodhā vuṭṭhāya
  arahattappattānāgāmino ca vasena pañcavidho hoti. Pāli panettha "katamo ca
  puggalo ubhatobhāgavimutto. Idhekacco puggalo aṭṭha vimokkhe kāyena phusitvā

  *  *  *  *  *  *
  Footnote: 1 Ma. appakena 2 chaṂa. anādarameva 3 Sī. niguhantīti
-------------------------------------------------
[page 161]
  Viharati, paññāya cassa disvā āsavā parikkhīṇā hontī"ti evaṁ aṭṭhavimokkhalābhino
  vasena āgatā.
      Paññāya vimuttoti paññāvimutto. So sukkhavipassako, catūhi jhānehi vuṭṭhāya
  arahattaṁ pattā cattāro cāti imesaṁ vasena pañcavidho hoti. Pāli panettha
  aṭṭhavimokkhapaṭikkhepavaseneva āgatā. Yathāha "na heva kho aṭṭha vimokkhe kāyena
  phusitvā viharati, paññāya cassa disvā āsavā parikkhīṇā honti. Ayaṁ vuccati
  puggalo paññāvimutto"ti. 1-
      Phuṭṭhantaṁ sacchikatoti kāyasakkhī. So jhānaphassaṁ paṭhamaṁ phusati, pacchā nirodhaṁ
  nibbānaṁ sacchikaroti. So sotāpattiphalaṭṭhaṁ ādiṁ katvā yāva arahattamaggaṭṭhā
  chabbidho hoti. Tenāha "idhekacco puggalo aṭṭha vimokkhe kāyena phusitvā viharati,
  paññāya cassa disvā ekacce āsavā parikkhīṇā honti. Ayaṁ vuccati puggalo
  kāyasakkhī"ti. 1-
      Diṭṭhantaṁ pattoti diṭṭhippatto. 2- Tatridaṁ saṅkhepalakkhaṇaṁ:- dukkhā saṅkhārā,
  sukho nirodhoti ñātaṁ hoti diṭṭhaṁ viditaṁ sacchikataṁ phusitaṁ paññāyāti diṭṭhippatto.
  Vitthārato pana sopi kāyasakkhī viya chabbidho hoti. Tenevāha "idhekacco puggalo
  `idaṁ dukkhan'ti yathābhūtaṁ pajānāti .pe. `ayaṁ Dukkhanirodhagāminī paṭipadā'ti yathābhūtaṁ
  pajānāti, tathāgatappaveditā cassa dhammā paññāya vodiṭṭhā honti vocaritā
  paññāya .pe. Ayaṁ vuccati puggalo diṭṭhippatto"ti. 1-
      Saddhāya vimuttoti saddhāvimutto. Sopi vuttanayeneva chabbidho hoti. Tenāha
  "idhekacco puggalo `idaṁ dukkhan'ti yathābhūtaṁ pajānāti .pe. `ayaṁ Dukkhanirodhagāminī
  paṭipadā'ti yathābhūtaṁ pajānāti, tathāgatappaveditā cassa dhammā paññāya vodiṭṭhā

  *  *  *  *  *  *
  Footnote: 1 abhi. pu. 36/208/190 navakapuggalapaññatti 2 Sī. diṭṭhappatto
-------------------------------------------------
[page 162]
  Honti vocaritā, paññāya .pe. No ca kho yathādiṭṭhippattassa. Ayaṁ vuccati
  puggalo saddhāvimutto"ti. 1- Etassa hi saddhāvimuttassa pubbabhāgamaggakkhaṇe
  saddahantassa viya okappentassa viya adhimuccantassa viya ca kilesakkhayo hoti,
  diṭṭhippattassa pubbabhāgamaggakkhaṇe kilesacchedakañāṇaṁ adandhaṁ tikhiṇaṁ sūraṁ hutvā
  vahati. Tasmā yathā nāma nātitikhiṇena asinā kadaliṁ chindantassa chinnaṭṭhānaṁ
  na maṭṭhaṁ hoti, asi na sīghaṁ vahati, saddo suyyati, balavataro vāyāmo kātabbo
  hoti, evarūpā saddhāvimuttassa pubbabhāgamaggabhāvanā. Yathā pana sunisitena asinā
  kadaliṁ chindantassa chinnaṭṭhānaṁ maṭṭhaṁ hoti, asi sīghaṁ vahati, saddo na suyyati,
  balavavāyāmakiccaṁ na hoti, evarūpā paññāvimuttassa pubbabhāgamaggabhāvanā
  veditabbā.
      Dhammaṁ anussaratīti dhammānusārī. Dhammoti paññā, paññāpubbaṅgamaṁ maggaṁ
  bhāvetīti attho. Saddhānusārimhipi eseva nayo. Ubhopete sotāpattimaggaṭṭhāyeva.
  Vuttampi cetaṁ "yassa puggalassa sotāpattiphalasacchikiriyāya paṭipannassa
  paññindriyaṁ adhimattaṁ hoti, paññāvāhiṁ 2- paññāpubbaṅgamaṁ ariyamaggaṁ bhāveti,
  ayaṁ vuccati puggalo dhammānusārī. Yassa puggalassa sotāpattiphalasacchikiriyāya
  paṭipannassa saddhindriyaṁ adhimattaṁ hoti, saddhāvāhiṁ saddhāpubbaṅgamaṁ ariyamaggaṁ
  bhāveti, ayaṁ vuccati puggalo saddhānusārī"ti. 1- Ayamettha saṅkhepo, vitthārato
  panesā ubhatobhāgavimuttādikathā visuddhimagge 3- paññābhāvanādhikāre vuttā. Tasmā
  tattha vuttanayeneva veditabbāti.
                         5. Udakūpamāsuttavaṇṇanā
      [15] Pañcame udakūpamāti nimujjanādiākāraṁ 4- gahetvā udakena upamitā.
  Sakiṁ nimuggoti ekavārameva nimuggo. Ekantakāḷakehīti niyatamicchādiṭṭhiṁ sandhāya

  *  *  *  *  *  *
  Footnote: 1 abhi.pu. 36/208/191 navakapuggalapaññatti 2 Sī.,ka.,Ma. paññāvāhī
  3 visuddhi. 3/301 paṭipadāñāṇadassanavisuddhiniddesa 4 Sī. ummujjanādiṁ ākaraṁ
-------------------------------------------------
[page 163]
  Vuttaṁ. Ummujjatīti uṭṭhahati. Sādhūti sobhanā bhaddakā. Hāyatiyevāti paṅkavāre 1-
  āsittaudakaṁ viya parihāyateva. Ummujjitvā vipassati viloketīti uṭṭhahitvā
  gantabbadisaṁ vipassati viloketi. Pataratīti gantabbadisābhimukho tarati nāMa.
  Patigādhappatto hotīti uṭṭhāya viloketvā pataritvā ekasmiṁ ṭhāne patiṭṭhaṁ patto
  nāma hoti, tiṭṭhati na punāgacchati. Tiṇṇo pāraṅgato thale tiṭṭhatīti sabbakilesoghaṁ
  taritvā paratīraṁ gantvā nibbānathale patiṭṭhito nāma hoti. Imasmiṁ sutte
  vaṭṭavivaṭṭaṁ kathitaṁ.
                       6. Aniccānupassīsuttavaṇṇanā
      [16] Chaṭṭhe aniccāti evaṁ paññāya pharanto anupassatīti aniccānupasSī.
  Aniccāti evaṁ saññā assāti aniccasaññī. Aniccāti evaṁ ñāṇena paṭisaṁviditā
  assāti aniccapaṭisaṁvedī. Satatanti sabbakālaṁ. Samitanti yathā purimacittena
  pacchimacittaṁ samitaṁ samupagataṁ ghaṭṭitaṁ hoti, evaṁ. Abbokiṇṇanti nirantaraṁ aññena
  cetasā asammissaṁ. Cetasā adhimuccamānoti cittena sanniṭṭhāpayamāno. Paññāya
  pariyogāhamānoti vipassanāñāṇena anupavisamāno.
      Apubbaṁ acarimanti apure apacchā ekakkhaṇeyeva. Idha samasīsī kathito. So
  catubbidho hoti rogasamasīsī vedanāsamasīsī iriyāpathasamasīsī jīvitasamasīsīti. Tattha yassa
  aññatarena rogena phuṭṭhassa sato rogavūpasamo ca āsavakkhayo ca ekappahāreneva
  hoti, ayaṁ rogasamasīsī nāma, yassa pana aññataraṁ vedanaṁ vedayato vedanāvūpasamo
  ca āsavakkhayo ca ekappahāreneva hoti, ayaṁ vedanāsamasīsī nāMa. Yassa
  pana ṭhānādīsu iriyāpathesu aññatarasamaṅgino vipassantassa iriyāpathassa
  pariyosānañca āsavakkhayo ca ekappahāreneva hoti, ayaṁ iriyāpathasamasīsī
  nāMa. Yassa pana upakkamato vā sarasato 2- vā jīvitapariyādānañca āsavakkhayo

  *  *  *  *  *  *
  Footnote: 1 Sī. caṅgāvāre, chaṂa. caṅkavāre 2 Ma. pariyādānato
-------------------------------------------------
[page 164]
  Ca ekappahāreneva hoti, ayaṁ jīvitasamasīsī nāMa. Ayamidha adhippeto. Tattha
  kiñcāpi āsavapariyādānaṁ maggacittena, jīvitapariyādānaṁ cuticittena hotīti ubhinnaṁ
  ekakkhaṇe sambhavo nāma natthi. Yasmā panassa āsavesu khīṇamattesu paccavekkhaṇa-
  vārānantarameva jīvitapariyādānaṁ gacchati, antaraṁ na paññāyati, tasmā evaṁ vuttaṁ.
      Antarāparinibbāyīti yo pañcasu suddhāvāsesu yattha katthaci uppanno
  nibbattakkhaṇe vā thokaṁ atikkamitvā vā vemajjhe ṭhatvā vā arahattaṁ pāpuṇāti,
  tassetaṁ nāmaṁ. Upahaccaparinibbāyīti yo tattheva āyuvemajjhaṁ atikkamitvā arahattaṁ
  pāpuṇāti. Asaṅkhāraparinibbāyīti yo tesaṁyeva puggalānaṁ asaṅkhārena 1- appayogena
  kilese khepeti. Sasaṅkhāraparinibbāyīti yo sasaṅkhārena sampayogena kilese
  khepeti. Uddhaṁsoto akaniṭṭhagāmīti yo heṭṭhā catūsu suddhāvāsesu yattha katthaci
  nibbattitvā tato cuto anupubbena akaniṭṭhe uppajjitvā arahattaṁ pāpuṇāti.
                      7-9. Dukkhānupassīsuttādivaṇṇanā
      [17-19] Sattame dukkhānupassīti pīḷanākāraṁ dukkhato anupassanto. Aṭṭhame
  anattānupassīti avasavattanākāraṁ anattāti anupassanto. Navame sukhānupassīti sukhanti
  evaṁ ñāṇena anupassanto.
                        10. Niddasavatthusuttavaṇṇanā
      [20] Dasame niddasavatthūnīti niddasāni vatthūni, 2- "niddaso bhikkhu, nibbīso,
  nittiṁso, niccattāḷīso, nippaññāso"ti evaṁ vacanakāraṇāni. Ayaṁ kira pañho
  titthiyasamaye uppanno. Titthiyā hi dasavassappattakāle 3- mataṁ nigaṇṭhaṁ niddasoti
  vadanti. So kira puna dasavasso na hoti. Na kevalañca dasavassova, navavassopi

  *  *  *  *  *  *
  Footnote: 1 chaṂa. asaṅkhāreneva 2 chaṂa. niddasādivatthūni 3 chaṂa. dasavassakāle
-------------------------------------------------
[page 165]
  Ekavassopi na hoti. Eteneva nayena vīsativassādikālepi mataṁ nigaṇṭhaṁ "nibbīso
  nittiṁso niccattāḷīso nippaññāso"ti vadanti. Āyasmā ānando gāme vicaranto
  taṁ kathaṁ sutvā vihāraṁ gantvā bhagavato ārocesi. Bhagavā āha:- na yidaṁ 1-
  ānanda titthiyānaṁ adhivacanaṁ, mama sāsane khīṇāsavassetaṁ adhivacanaṁ. Khīṇāsavo hi
  dasavassakāle parinibbuto puna dasavasso na hoti. Na kevalañca dasavassova,
  navavassopi .pe. Ekavassopi. Na kevalañca ekavassova, ekādasamāsikopi .pe.
  Ekamāsikopi ekamuhuttikopi na hotiyeva. Kasmā? puna paṭisandhiyā abhāvā.
  Nibbīsādīsupi eseva nayo. Iti bhagavā "mama sāsane khīṇāsavassetaṁ adhivacanan"ti
  vatvā yehi 2- kāraṇehi niddaso hoti, tāni dassetuṁ imaṁ desanaṁ ārabhi.
      Tattha idhāti imasmiṁ sāsane. Sikkhāsamādāne tibbacchando hotīti
  sikkhāttayapūraṇe balavacchando hoti. Āyatiñca sikkhāsamādāne adhigatapemoti
  anāgate punadivasādīsupi sikkhāpūraṇe adhigatapemeneva samannāgato hoti.
  Dhammanisantiyāti dhammanisāmanāya. 3- Vipassanāyetaṁ adhivacanaṁ. Icchāvinayeti
  taṇhāvinaye. Paṭisallāneti ekībhāve. Viriyārambheti kāyikacetasikassa viriyassa
  pūraṇe. Satinepakketi satiyañceva nipakabhāve ca. Diṭṭhipaṭivedheti maggadassane. Sesaṁ
  sabbattha uttānamevāti.
                          Anusayavaggo dutiyo.
                          ---------------

  *  *  *  *  *  *
  Footnote: 1 chaṂa. na idaṁ 2 chaṂa. tehi 3 Sī.,Ma. dhammanisantīti dhammanisāmanā
-------------------------------------------------
[page 166]
                           3. Vajjīvagga 1-
                         1. Sārandadasuttavaṇṇanā
      [21] Tatiyassa paṭhame sārandade cetiyeti evaṁnāmake vihāre. Anuppanne
  kira tathāgate tattha sārandadassa yakkhassa nivāsanaṭṭhānaṁ cetiyaṁ ahosi, athettha
  bhagavato vihāraṁ kāresuṁ. So sārandadacetiyantveva saṅkhyaṁ gato. Yāvakīvañcāti
  yattakaṁ kālaṁ. Abhiṇhaṁ sannipātāti divasassa tikkhattuṁ sannipatantāpi antarantarā
  sannipatantāpi abhiṇhaṁ sannipātāva. Sannipātabahulāti "hiyyopi purimadivasaṁpi
  sannipatamhā, puna ajja kimatthaṁ sannipatāmā"ti vosānaṁ anāpajjanena
  sannipātabahulā. Vuḍḍhiyeva licchavī vajjīnaṁ pāṭikaṅkhā no parihānīti abhiṇhaṁ
  asannipatantā hi disāsu āgataṁ sāsanaṁ na suṇanti, tato "asukagāmasīmā vā
  nigamasīmā vā ākulā, asukaṭṭhāne corā pariyuṭṭhitā"ti na jānanti. Corāpi
  "pamattā rājāno"ti ñatvā gāmanigamādīni paharantā janapadaṁ nāsenti. Evaṁ
  rājūnaṁ parihāni hoti. Abhiṇhaṁ sannipatantā pana taṁ taṁ pavuttiṁ suṇanti, tato
  balaṁ pesetvā amittamaddanaṁ karonti. Corāpi "appamattā rājāno, na sakkā
  amhehi vaggabandhena vicaritun"ti bhijjitvā palāyanti. Evaṁ rājūnaṁ vuḍḍhi hoti.
  Tena vuttaṁ "vuḍḍhiyeva licchavī vijjīnaṁ pāṭikaṅkhā no parihānī"ti
      samaggātiādīsu sannipātabheriyā niggatāya "ajja me kiccaṁ atthi maṅgalaṁ
  atthī"ti vikkhepaṁ karontā na samaggā sannipatanti nāMa. Bherisaddaṁ pana
  sutvāva bhuñjamānāpi alaṅkurumānāpi vatthāni nivāsayamānāpi aḍḍhabhuttā
  aḍḍhālaṅkatā vatthaṁ nivāsentāva sannipatantā samaggā sannipatanti nāMa.
  Sannipatitā pana cintetvā mantetvāva kattabbaṁ katvā ekatova avuṭṭhahantā

  *  *  *  *  *  *
  Footnote: 1 chaṂa. vajjisattakavagga
-------------------------------------------------
[page 167]
  Na samaggā vuṭṭhahanti nāMa. Evaṁ vuṭṭhitesu hi ye paṭhamaṁ gacchanti, tesaṁ evaṁ
  hoti "amhehi bāhirakathāva sutā, idāni vinicchayakathā bhavissatī"ti. Ekato
  vuṭṭhahantā pana samaggā vuṭṭhahanti nāMa. Apica "asukaṭṭhāne gāmasīmā
  vā nigamasīmā vā ākulā, corā vā pariyuṭṭhitā"ti sutvā "ko gantvā
  amittamaddanaṁ karissatī"ti vutte "ahaṁ paṭhamaṁ ahaṁ paṭhaman"ti vatvā gacchantāpi
  samaggā vuṭṭhahanti nāMa. Ekassa pana kammante osīdamāne sesā puttabhātaro
  pesetvā tassa kammantaṁ upatthambhayamānāpi āgantukarājānaṁ "asukassa gehaṁ
  gacchatu, asukassa gehaṁ gacchatū"ti avatvā sabbe ekato saṅgaṇhantāpi ekassa
  maṅgale vā roge vā aññasmiṁpi vā pana tādise sukhadukkhe uppanne sabbe
  tattha sahāyabhāvaṁ gacchantāpi samaggā vajjikaraṇīyāni karonti nāMa.
      Appaññattantiādīsu pubbe akataṁ suṅkaṁ vā baliṁ vā daṇḍaṁ vā
  āharāpentā appaññattaṁ paññāpenti nāMa. Porāṇappaveṇiyā āgatameva
  pana āharāpentā 1- paññattaṁ na 2- samucchindanti nāMa. Coroti gahetvā dassite
  vinicchinitvāva 3- chejjabhejjaṁ anusāsantā porāṇaṁ vajjidhammaṁ samādāya vattanti
  nāMa. 4- Tesaṁ appaññattaṁ paññāpentānaṁ abhinavasuṅkādipīḷitā manussā
  "atiupaddutamhā, ke imesaṁ vijite vasissantī"ti paccantaṁ pavisitvā corā vā
  corasahāyā vā hutvā janapadaṁ hananti. Paññattaṁ samucchindantānaṁ paveṇiāgatāni
  suṅkādīni aggaṇhantānaṁ koso parihāyati, tato hatthiassabalakāyaorodhādayo
  yathānibaddhaṁ vaṭṭaṁ alabhamānā thāmabalena parihāyanti. Te neva balayuddhakkhamā 5- honti na
  pāricariyakkhamā. Porāṇaṁ vajjidhammaṁ samādāya avattantānaṁ vijite manussā "amhākaṁ
  puttaṁ pitaraṁ bhātaraṁ acoraṁyeva coroti katvā chindiṁsu bhindiṁsū"ti kujjhitvā
  paccantaṁ pavisitvā corā vā corasahāyā vā hutvā janapadaṁ hananti. Evaṁ rājūnaṁ
  parihāni

  *  *  *  *  *  *
  Footnote: 1 chaṂa. anāharāpentā 2 chaṂa. ayaṁ saddo na dissati 3 chaṂa. avicinitvā
  4 chaṂa. na vattanti nāma 5 chaṂa. yuddhakkhamā
-------------------------------------------------
[page 168]
  Hoti. Appaññattaṁ na paññāpentānaṁ pana "paveṇiāgataṁyeva rājāno karontī"ti
  manussā haṭṭhatuṭṭhā kasivaṇijjādike kammante sampādenti. Paññattaṁ
  asamucchindantānaṁ paveṇiāgatāni suṅkādīni gaṇhantānaṁ koso vaḍḍhati, tato
  hatthiassabalakāyaorodhādayo yathāniddhaṁ vaṭṭaṁ labhamānā thāmabalasampannā yuddhakkhamā
  ceva pāricariyakkhamā ca honti. Porāṇe vajjidhamme samādāya vattantānaṁ manussā
  na ujjhāyanti. "rājāno Porāṇappaveṇiyā karonti, atthakusalasenāpatiuparājūhi 1-
  parikkhitaṁ sayaṁpi parikkhipitvā paveṇipotthakaṁ vācāpetvā anucchavikameva daṇḍaṁ
  pavattayanti, etesaṁ doso natthi, amhākaṁyeva doso"ti appamattā kammante karonti.
  Evaṁ rājūnaṁ vuḍḍhi hoti.
      Sakkarissantīti yaṅkiñci tesaṁ sakkāraṁ karontā sundarameva karissanti.
  Garukarissantīti garubhāvaṁ paccupaṭṭhapetvā karissanti. Mānessantīti manena piyā
  bhavissanti. 2- Pūjessantīti paccayapūjāya pūjessanti. Sotabbaṁ maññissantīti
  divasassa dve tayo vāre upaṭṭhānaṁ gantvā tesaṁ kathaṁ sotabbaṁ saddhātabbaṁ
  maññissanti. Tattha ye evaṁ mahallakānaṁ rājūnaṁ sakkārādīni na karonti, ovādatthāya
  vā nesaṁ upaṭṭhānaṁ na gacchanti, te tehi vissaṭṭhā anovadiyamānā 3- kīḷāpasutā
  rajjato parihāyanti. Ye pana tathā paṭipajjanti, tesaṁ mahallakā rājāno "idaṁ
  kātabbaṁ, idaṁ na kātabban"ti porāṇappaveṇiṁ ācikkhanti. Saṅgāmaṁ patvāpi
  "evaṁ pavisitabbaṁ, evaṁ nikkhamitabban"ti upāyaṁ dassenti. Te tehi ovadiyamānā
  yathāovādaṁ paṭipajjamānā sakkonti rajjappaveṇiṁ sandhāretuṁ. Tena vuttaṁ "vuḍḍhiyeva
  licchavī vajjīnaṁ pāṭikaṅkhā"ti.
      Kulitthiyoti kulagharaṇiyo. Kulakumāriyoti aniviṭṭhā 4- tāsaṁ dhītaro. Okkassāti
  vā pasayhāti vā pasayhākārassevetaṁ nāMa. Okāsātipi paṭhanti. Tattha okkassāti

  *  *  *  *  *  *
  Footnote: 1 chaṂa. vaṭṭakulikasenāpati... 2 chaṂa. manena piyāyissanti 3 Sī. atthe
  anovadiyamānā 4 chaṂa. anividdhā
-------------------------------------------------
[page 169]
  Avakasitvā ākaḍḍhitvā. Pasayhāti abhibhavitvā ajjhottharitvāti ayaṁ vacanattho.
  Evañhi karontānaṁ vijite manussā "amhākaṁ gehe puttabhātaropi, kheḷasiṅghānikādīni
  mukhena apanetvā saṁvaḍḍhitā dhītaropi ime balakkārena gahetvā attano ghare
  vāsentī"ti kupitā paccantaṁ pavisitvā corā vā corasahāyā vā hutvā janapadaṁ
  hananti. Evaṁ akarontānaṁ pana vijite manussā appossukkā sakāni kammāni
  karontā rājakosaṁ vaḍḍhenti. Evamettha vuḍḍhihāniyo veditabbā.
      Vajjīnaṁ vajjicetiyānīti vajjirājūnaṁ vajjiraṭṭhe cittīkataṭṭhena cetiyānīti
  laddhanāmāni yakkhaṭṭhānāni. Abbhantarānīti antonagare ṭhitāni. Bāhirānīti bahinagare
  ṭhitāni. Dinnapubbaṁ katapubbanti pubbe dinnañca katañca. No parihāpessantīti
  ahāpetvā yathāpavattameva karissanti. Dhammikabaliṁ parihāpentānañhi devatā ārakkhaṁ
  susaṁvihitaṁ na karonti, anuppannaṁ sukhaṁ 1- uppādetuṁ asakkontiyopi
  uppannakāsasīsarogādiṁ vaḍḍhenti, saṅgāme patte sahāyā na honti. Aparihāpentānaṁ
  pana ārakkhaṁ susaṁvihitaṁ karonti, anuppannaṁ sukhaṁ uppādetuṁ asakkontiyopi
  uppannakāsasīsarogādiṁ haranti, saṅgāmasīse sahāyā hontīti. Evamettha vuḍḍhihāniyo
  veditabbā.
      Dhammikārakkhāvaraṇaguttīti ettha rakkhāeva yathā anicchitaṁ nāgacchati, evaṁ
  āvaraṇato āvaraṇaṁ. Yathā icchitaṁ na nassati, evaṁ gopāyanato gutti. Tattha
  balakāyena parivāretvā rakkhanaṁ pabbajitānaṁ dhammikārakkhāvaraṇagutti nāma na hoti.
  Yathā pana vihārassa upavanarukkhe na chindanti, vāpikā vāpaṁ 2- na karonti, pokkharaṇīsu
  macche na gaṇhanti, evaṁ karaṇaṁ dhammikārakkhāvaraṇagutti nāMa. Kintīti kena
  nu kho kāraṇena.
      Tattha ye anāgatānaṁ arahantānaṁ āgamanaṁ na icchanti, te assaddhā honti

  *  *  *  *  *  *
  Footnote: 1 chaṂa. dukkhaṁ 2 chaṂa. vājikā vājaṁ
-------------------------------------------------
[page 170]
  Appasannā. Pabbajite sampatte paccuggamanaṁ na karonti, gantvā na passanti,
  paṭisanthāraṁ na karonti, pañhaṁ na pucchanti, dhammaṁ na suṇanti, dānaṁ na denti,
  anumodanaṁ na suṇanti, nivāsanaṭṭhānaṁ na saṁvidahanti. Atha nesaṁ avaṇṇo uggacchati
  "asuko nāma rājā assaddho appasanno, pabbajite sampatte paccuggamanaṁ na
  karoti .pe. Nivāsanaṭṭhānaṁ na saṁvidahatī"ti. Taṁ sutvā pabbajitā tassa nagaradvārena
  gacchantāpi nagaraṁ na pavisanti. Evaṁ anāgatānaṁ arahantānaṁ anāgamanameva hoti.
  Āgatānaṁ pana phāsuvihāre asati yepi ajānitvā āgatā, te "vasissāmāti
  tāva cintetvā āgatamhā, imesaṁ rājūnaṁ iminā nīhārena ke vasissantī"ti
  nikkhamitvā gacchanti. Evaṁ anāgatesu anāgacchantesu āgatesu dukkhaṁ viharantesu
  so deso pabbajitānaṁ anāvāso hoti. Tato devatārakkhā na hoti, devatārakkhāya asati
  amanussā okāsaṁ labhanti, amanussā ussannā anuppannaṁ byādhiṁ uppādenti.
  Sīlavantānaṁ dassanapañhāpucchanādivatthukassa puññassa anāgamo hoti. Vipariyāyena
  yathāvuttakaṇhapakkhaviparītassa sukkapakkhassa sambhavo hotīti evamettha vuḍaḍhihāniyo
  veditabbā.
                         2. Vassakārasuttavaṇṇanā
      [22] Dutiye abhiyātukāmoti abhibhavanatthāya yātukāmo. Vajjīti vajjirājāno.
  Evaṁmahiddhiketi evaṁ mahatiyā rājiddhiyā samannāgate. Etena nesaṁ samaggabhāvaṁ
  katheti. Evaṁmahānubhāveti evaṁ mahantena rājānubhāvena samannāgate. Etena
  nesaṁ hatthisippādīsu katasikkhataṁ katheti, yaṁ sandhāya vuttaṁ "sikkhitā
  vatime licchavikumārā susikkhitā vatime licchavikumārā, yatra hi nāma sukhumena
  tāḷacchiggaḷena asanaṁ atipātayissanti poṅakhānupoṅkhaṁ avirādhitan"ti. 1-
  Ucchejjissāmīti 2- ucchindissāmi.

  *  *  *  *  *  *
  Footnote: 1 saṁṃahā. 19/115/394 vālasutta 2 chaṂa. ucchecchāmīti
-------------------------------------------------
[page 171]
  Vināsessāmīti adassanaṁ nayissāmi. Anayabyasananti avuḍḍhiñceva ñātibyasanañca.
  Āpādessāmīti pāpayissāmi.
      Iti kira so ṭhānanisajjādīsu imaṁ yuddhakathameva katheti, "gamanasajjā hothā"ti
  ca balakāyaṁ āṇāpeti. Kasmā? gaṅgāya tīre ekaṁ paṭṭanagāmaṁ nissāya aḍḍhayojanaṁ
  ajātasattuno vijitaṁ, aḍḍhayojanaṁ licchavīnaṁ. Tatra pabbatapādato mahagghagandhabhaṇḍaṁ
  otarati. Taṁ sutvā "ajja yāmi, sve yāmī"ti ajātasattuno saṁvidahantasseva
  licchavino samaggā sammodamānā puretaraṁ āgantvā sabbaṁ gaṇhanti. Ajātasattu
  pacchā āgantvā taṁ pavuttiṁ ñatvā kujjhitvā gacchati. Te puna saṁvaccharepi
  tatheva karonti. Athakho so balavāghātajāto, tadā evamakāsi.
      Tato cintesi "gaṇena saddhiṁ yuddhaṁ nāma bhāriyaṁ, ekopi moghappahāro
  nāma natthi. Ekena kho pana paṇḍitena saddhiṁ mantetvā karonto niraparādho
  hoti, paṇḍito ca satthārā sadiso natthi, satthā ca avidūre dhuravihāre vasati,
  handāhaṁ pesetvā pucchāmi. Sace me gatena koci attho bhavissati, satthā tuṇhī
  bhavissati. Anatthe pana sati `kiṁ rañño tattha gatenā'ti vakkhatī"ti. So vassakāraṁ
  brāhmaṇaṁ pesesi. Brāhmaṇo gantvā bhagavato tamatthaṁ ārocesi. Tena vuttaṁ
  athakho rājā .pe. Āpādessāmi vajjīti.
      Bhagavantaṁ vījamānoti thero vattasīse ṭhatvā bhagavantaṁ vījati, bhagavato pana
  sītaṁ vā uṇahaṁ vā natthi. Bhagavā brāhmaṇassa vacanaṁ sutvā tena saddhiṁ
  amantetvā therena saddhiṁ mantetukāmo kinti te ānanda sutantiādimāha. Taṁ
  vuttatthameva.

  *  *  *  *  *  *
  Footnote: 1 chaṂa. kira 2 Ma.,ka. aṭṭhayojanaṁ 3 chaṂa. mahagghabhaṇḍaṁ
  4 Ma. kenaci 5 chaṂa. bījayamānoti
-------------------------------------------------
[page 172]
      Ekamidāhanti idaṁ bhagavā pubbe vajjīnaṁ imassa vajjisattakassa
  desitabhāvappakāsanatthaṁ āha. Akaraṇīyāti akattabbā, aggahetabbāti attho. Yadidanti
  nipātamattaṁ. Yuddhassāti karaṇatthe sāmivacanaṁ, abhimukhaṁ yuddhena gahetuṁ na sakkāti
  attho. Aññatra upalāpanāyāti ṭhapetvā upalāpanaṁ. Upalāpanā nāma "alaṁ
  vivādena, idāni samaggā homā"ti hatthiassarathahiraññasuvaṇṇādīni pesetvā
  saṅgahakaraṇaṁ, evañhi saṅgahaṁ katvā kevalaṁ vissāsena sakkā gaṇhitunti attho.
  Aññatra mithubhedāti ṭhapetvā mithubhedaṁ. Iminā "aññamaññaṁ bhedaṁ katvāpi sakkā
  ete gahetun"ti dasseti. Idaṁ brāhmaṇo bhagavato imāya kathāya nayaṁ labhitvā
  āha. Kiṁ pana bhagavā brāhmaṇassa imāya kathāya nayalābhaṁ na 1- jānātīti?
  āma jānāti. Jānanto kasmā kathesi? anukampāya. Evaṁ kirassa ahosi "mayā
  akathitepi katipāhena gantvā sabbe gaṇhissati, kathite pana samagge bhindanto
  tīhi saṁvaccharehi gaṇhissati. Ettakampi jīvitameva varaṁ. Ettakañhi jīvantā
  attano patiṭṭhābhūtaṁ puññaṁ karissantīti. Abhinanditvāti cittena nanditvā.
  Anumoditvāti "yāva subhāsitamidaṁ bhotā gotamenā"ti vācāya anumoditvā. Pakkāmīti
  rañño santikaṁ gato. Rājāpi tameva pesetvā sabbe bhinditvā gantvā anayabyasanaṁ
  pāpesi.
                        3. Paṭhamasattakasuttavaṇṇanā
      [23] Tatiye abhiṇhasannipātāti 2- idaṁ vajjisattake vuttasadisameva. Idhāpi ca
  abhiṇhaṁ asannipatantā disāsu āgatasāsanaṁ na suṇanti, tato "asukavihārasīmā
  ākulā, uposathappavāraṇā ṭhitā, asukasmiṁ ṭhāne bhikkhū vejjakammadūtakammādīni
  karonti, viññattibahulā phalapupphadānādīhi jīvikaṁ kappentī"tiādīni na jānanti.
  Pāpabhikkhūpi "pamatto saṁgho"ti ñatvā rāsībhūtaṁ sāsanaṁ osakkāpenti. Abhiṇhaṁ

  *  *  *  *  *  *
  Footnote: 1 Sī.,ka. ayaṁ saddo na dissati 2 chaṂa. abhiṇhaṁ sannipātāti
-------------------------------------------------
[page 173]
  Sannipatantā pana taṁ pavuttiṁ suṇanti, tato bhikkhusaṁghaṁ pesetvā sīmaṁ ujuṁ kārenti,
  uposathapavāraṇāyo pavattāpenti, macchājīvānaṁ ussannaṭṭhāne ariyavaṁsike pesetvā
  ariyavaṁsaṁ kathāpenti, pāpabhikkhūnaṁ vinayadharehi niggahaṁ kārāpenti. Pāpabhikkhūpi
  "appamatto saṁgho, na sakkā amhehi vaggabandhanena vicaritun"ti bhijjitvā palāyanti.
  Evamettha vuḍḍhihāniyo veditabbā.
      Samaggātiādīsu cetiyapaṭijagganatthaṁ vā bodhigharauposathāgāracchādanatthaṁ vā
  katikavattaṁ vā ṭhapetukāmatāya "saṁgho sannipatatū"ti bheriyā vā gaṇḍiyā vā
  ākoṭitamattāya "mayhaṁ cīvarakammaṁ atthi, mayhaṁ patto pacitabbo, mayhaṁ navakammaṁ
  atthī"ti vikkhepaṁ karontā na samaggā sannipatanti nāMa. Sabbaṁ pana taṁ kammaṁ
  ṭhapetvā "ahaṁ purimataraṁ, ahaṁ purimataran"ti ekappahāreneva sannipatantā samaggā
  sannipatanti nāMa. Sannipatitā pana cintetvā mantetvā kattabbaṁ katvā ekatova
  avuṭṭhahantā na samaggā vuṭṭhahanti nāMa. Evaṁ vuṭṭhitesu hi ye paṭhamaṁ gacchanti,
  tesaṁ evaṁ hoti "amhehi bāhirakathāva sutā, idāni vinicchayakathā bhavissatī"ti.
  Ekappahāreneva vuṭṭhahantā samaggā vuṭṭhahanti nāMa. Apica "asukaṭṭhāne vihārasīmā
  ākulā, uposathappavāraṇā ṭhitā, asukaṭṭhāne vejjakammādikārakā pāpabhikkhū
  ussannā"ti sutvā "ko gantvā tesaṁ niggahaṁ karissatī"ti vutte "ahaṁ paṭhamaṁ,
  ahaṁ paṭhaman"ti vatvā gacchantāpi samaggā vuṭṭhahanti nāMa.
      Āgantukaṁ pana disvā "imaṁ pariveṇaṁ yāhi, etaṁ pariveṇaṁ yāhi, ayaṁ
  ko"ti avatvā sabbe vattaṁ karontāpi, jiṇṇapattacīvaraṁ disvā tassa bhikkhācāra-
  vattena pattacīvaraṁ pariyesantāpi, gilānassa gilānabhesajjaṁ pariyesamānāpi, gilānameva
  anāthaṁ "asukapariveṇaṁ yāhī"ti avatvā attano attano pariveṇe paṭijaggantāpi,
  eko olīyamānako gantho hoti, paññavantaṁ bhikkhuṁ saṅgaṇhitvā tena taṁ ganthaṁ
-------------------------------------------------
[page 174]
  Ukkhipāpentāpi samaggā saṁghakaraṇīyāni karonti nāMa.
      Appaññattantiādīsu navaṁ adhammikaṁ katikavattaṁ vā sikkhāpadaṁ vā
  gaṇhantā appaññattaṁ paññāpenti nāma purāṇasanthatavatthusmiṁ sāvatthiyaṁ bhikkhū
  viya. Uddhammaṁ ubbinayaṁ sāsanaṁ dīpentā paññattaṁ samucchindanti nāma
  vassasataparinibbute bhagavati vesālikā vajjiputtakā viya. Khuddānukhuddakā pana
  āpattiyo sañcicca vītikkamantā yathāpaññattesu sikkhāpadesu samādāya na vattanti
  nāma assajipunabbasukā viya. Tathā akarontā pana appaññattaṁ na paññāpenti,
  paññattaṁ na samucchindanti, yathāpaññattesu sikkhāpadesu samādāya vattanti
  nāma āyasmā uggaseno 1- viya, āyasmā yaso kākaṇḍakaputto viya,
  āyasmā mahākassapo viya ca. Vuḍḍhiyevāti sīlādiguṇehi vuḍḍhiyeva, no parihāni.
      Therāti thirabhāvappattā therakarehi 2- guṇehi samannāgatā. Bahū rattiyo jānantīti
  rattaññū. Ciraṁ pabbajitaṁ 3- etesanti cirapabbajitā. Saṁghassa pitiṭṭhāne ṭhitāti
  saṁghapitaro. Tassa 4- pitiṭṭhāne ṭhitattā saṁghaṁ pariṇenti pubbaṅgamā hutvā tīsu
  sikkhāsu pavattentīti saṁghapariṇāyakā.
      Ye tesaṁ sakkārādīni na karonti, ovādatthāya dve tayo vāre upaṭṭhānaṁ
  na gacchanti, tepi tesaṁ ovādaṁ na denti, paveṇikathaṁ na kathenti, sārabhūtaṁ
  dhammapariyāyaṁ na sikkhāpenti. Te tehi vissaṭṭhā 5- sīlādīhi dhammakkhandhehi sattahi
  ca ariyadhanehīti evamādīhi guṇehi pariyāyanti. Ye pana tesaṁ sakkārādīni karonti,
  upaṭṭhānaṁ gacchanti, tesaṁ te "evante abhikkamitabban"tiādikaṁ ovādaṁ denti,
  paveṇikathaṁ kathenti, sārabhūtaṁ dhammapariyāyaṁ sikkhāpenti, terasahi dhutaṅgehi dasahi
  kathāvatthūhi anusāsanti, te tesaṁ ovāde ṭhatvā sīlādīhi guṇehi vaḍḍhamānā

  *  *  *  *  *  *
  Footnote: 1 chaṂa. upaseno 2 chaṂa. therakārakehi 3 chaṂa. pabbajitānaṁ
  4 chaṂa. ayaṁ pāṭho na dissati 5 Ma. vippasannā
-------------------------------------------------
[page 175]
  Sāmaññatthaṁ anupāpuṇanti. Evamettha hānivuḍḍhiyo daṭṭhabbā.
      Punabbhavo sīlamassāti ponobbhavikā, 1- punabbhavadāyikāti attho, tassā
  ponobbhavikāya. Na vasaṁ gacchissantīti ettha ye catunnaṁ paccayānaṁ kāraṇā
  upaṭṭhākānaṁ padānupadikā hutvā gāmato gāmaṁ vicaranti, te tassā vasaṁ gacchanti
  nāMa. Itare na gacchanti. Tattha hānivuḍḍhiyo pākaṭāyeva.
      Āraññakesūti pañcadhanusatikapacchimesu. Sāpekkhāti sālayā. Gāmantasenāsanesu
  hi jhānaṁ appetvāpi tato vuṭṭhitamattova itthīpurisadārakadārikādisaddaṁ suṇāti,
  tenassa 2- adhigatavisesopi parihāyatiyeva. 3- Araññasenāsane niddāyitvāpi pabuddha-
  matto sīhabyagghamorādīnaṁ saddaṁ suṇāti, yena araññe pītiṁ paṭilabhitvā tameva
  sammasanto aggaphale patiṭṭhāti. Iti bhagavā gāmantasenāsane jhānaṁ appetvā
  nisinnabhikkhuto araññe niddāyamānameva pasaṁsati. Tasmā tameva atthavasaṁ paṭicca
  "āraññakesu senāsanesu sāpekkhā bhavissantī"ti āha.
      Paccattaññeva satiṁ upaṭṭhāpessantīti attanāva attano abbhantare satiṁ
  upaṭṭhapessanti. Pesalāti piyasīlā. Idhāpi sabrahmacārīnaṁ āgamanaṁ anicchantā
  nevāsikā assaddhā honti appasannā, vihāraṁ sampattabhikkhūnaṁ paccuggamanapattacīvara-
  paṭiggahaṇāasanapaññāpanatālavaṇṭaggahaṇādīni na karonti. Atha tesaṁ avaṇṇo
  uggacchati "asukavihāravāsino bhikkhū assaddhā appasannā vihāraṁ paviṭṭhānaṁ
  vattapaṭivattaṁpi na karontī"ti. Taṁ sutvā pabbajitā vihāradvārena gacchantāpi
  vihāraṁ na pavisanti. Evaṁ anāgatānaṁ anāgamanameva hoti. Āgatānaṁ pana phāsuvihāre
  asati yepi ajānitvā āgatā, te "vasissāmāti tāva cintetvā āgatamhā,
  imesaṁ pana nevāsikānaṁ imināva nīhārena ko vasissatī"ti nikkhamitvā gacchanti.

  *  *  *  *  *  *
  Footnote: 1 Sī. ponobhavikā 2 chaṂa. yenassa 3 chaṂa. hāyatiyeva
-------------------------------------------------
[page 176]
  Evaṁ so vihāro aññesaṁ bhikkhūnaṁ anāvāsova hoti. Tato nevāsikā sīlavantānaṁ
  dassanaṁ alabhantā kaṅkhāvinodakaṁ vā ācārasikkhāpakaṁ vā madhuradhammassavanaṁ vā
  na labhanti. Tesaṁ neva aggahitadhammaggahaṇaṁ, na gahitasajjhāyakaraṇaṁ hoti. Iti nesaṁ
  hāniyeva hoti, na vuḍḍhi.
      Ye pana sabrahmacārīnaṁ āgamanaṁ icchanti, te saddhā honti pasannā,
  āgatānaṁ sabrahmacārīnaṁ paccuggamanādīni katvā senāsanaṁ paññāpetvā denti,
  te gahetvā bhikkhācāraṁ pavisanti, kaṅkhaṁ vinodenti, madhuradhammassavanaṁ labhanti. Atha
  nesaṁ kittisaddo uggacchati "asukavihāre bhikkhū evaṁ saddhā pasannā vattasampannā
  saṅgāhakā"ti. Taṁ sutvā bhikkhū dūratopi āgacchanti. Tesaṁ nevāsikā vattaṁ karonti,
  samīpaṁ gantvā vuḍḍhataraṁ āgantukaṁ vanditvā nisīdanti, navakatarassa santike āsanaṁ
  gahetvā nisīditvā "imasmiṁ vihāre vasissatha, gamissathā"ti pucchanti.
  "gamissāmā"ti Vutte "sappāyaṁ senāsanaṁ, sulabhā bhikkhā"tiādīni vatvā gantuṁ na
  denti. Vinayadharo ce hoti, tassa santike vinayaṁ sajjhāyanti. Suttantādidharo ce
  hoti, tassa santike taṁ taṁ dhammaṁ sajjhāyanti. Te āgantukattherānaṁ ovāde ṭhatvā saha
  paṭisambhidāhi arahattaṁ pāpuṇanti. Āgantukā "ekaṁ dve divasāni vasissāmāti
  āgatamhā, imesaṁ pana sukhasaṁvāsatthāya 1- dasa dvādasa vassāni vasimhā"ti vattāro
  honti. Evamettha hānivuḍḍhiyo veditabbā.
                        4. Dutiyasattakasuttavaṇṇanā
      [24] Catutthe na kammārāmāti ye divasaṁ cīvarakammakāyabandhana-
  parissāvanadhammakaraṇasammajjanīpādakaṭhalikādīneva karonti, te saddhāyesa paṭikkhePo. Yo
  pana tesaṁ karaṇavelāya evaṁ etāni karoti, uddesavelāya uddesaṁ gaṇhāti,

  *  *  *  *  *  *
  Footnote: 1 chaṂa. sukhasaṁvāsatāya
-------------------------------------------------
[page 177]
  Sajjhāyavelāya sajjhāyati, cetiyaṅgaṇavattavelāya cetiyaṅgaṇavattaṁ karoti, manasikāra-
  velāya manasikāraṁ karoti, na so kammārāmo nāMa.
      Yo itthīvaṇṇapurisavaṇṇādivasena allāpasallāpaṁ karontoyeva rattindivaṁ
  vītināmeti, evarūpe bhasse pariyantakārī na hoti, ayaṁ bhassārāmo nāMa. Yo
  pana rattindivaṁ dhammaṁ katheti, pañhaṁ vissajjeti, ayaṁ appabhassova bhasse
  pariyantakārīyeva. Kasmā? "sannipatitānaṁ vo bhikkhave dvayaṁ karaṇīyaṁ dhammī vā kathā
  ariyo vā tuṇhībhāvo"ti 1- vuttattā.
      Yo ṭhitopi gacchantopi nisinnopi thīnamiddhābhibhūto niddāyatiyeva, ayaṁ
  niddārāmo nāMa. Yassa pana karajakāyagelaññena cittaṁ bhavaṅgaṁ otarati, nāyaṁ
  niddārāmo. Tenevāha "abhijānāmahaṁ aggivessana gimhānaṁ pacchime māse
  pacchābhattaṁ piṇḍapātapaṭikkanto catugguṇaṁ saṅghāṭiṁ paññāpetvā dakkhiṇena
  passena sato sampajāno niddaṁ okkamitā"ti. 2-
      Yo "ekassa dutiyo, dvinnaṁ tatiyo, tiṇṇaṁ catuttho"ti evaṁ saṁsaṭṭhova
  viharati, ekako assādaṁ na labhati, ayaṁ saṅgaṇikārāmo. Yo pana catūsu iriyāpathesu
  ekakova assādaṁ labhati, nāyaṁ saṅgaṇikārāmo.
       Asantasambhāvanicchāya samannāgatā dussīlā pāpicchā nāMa. Yesaṁ pāpakā
  mittā catūsu iriyāpathesu saha ayanato pāpasahāyā, ye ca tanninnatappoṇatap-
  pabbhāratāya pāpesu sampavaṅkā, te pāpamittā pāpasahāyā pāpasampavaṅkā nāMa.
      Oramattakenāti avaramattakena appamattakena. Antarāti arahattaṁ appatvāva
  etthantare. Vosānanti pariniṭṭhitabhāvaṁ "alamettāvatā"ti osakkanaṁ. Idaṁ vuttaṁ

  *  *  *  *  *  *
  Footnote: 1 Maṃū. 12/273/235 pāsarāsisutta 2 Maṃū. 12/387/345 mahāsaccakasutta
-------------------------------------------------
[page 178]
  Hoti:- yāva sīlapārisuddhijjhānavipassanā sotāpannabhāvādīnaṁ aññataramattakena
  vosānaṁ nāpajjissanti, tāva vuḍḍhiyeva bhikkhūnaṁ pāṭikaṅkhā, no parihānīti.
                          7. Saññāsuttavaṇṇanā
      [27] Sattame aniccasaññādayo aniccānupassanādīhi sahagatā saññā.
                        8. Paṭhamaparihānisuttavaṇṇanā
      [28] Aṭṭhame uppannānaṁ saṁghakiccānaṁ nittharaṇena bhāraṁ vahantīti bhāravāhino.
  Te tena paññāyissantīti te therā 1- tena attano therabhāvānurūpena kiccena
  paññāyissanti. Vo yogaṁ āpajjatīti payogaṁ āpajjati, sayaṁ tāni kiccāni
  kātuṁ ārabhatīti.
                        9. Dutiyaparihānisuttavaṇṇanā
      [29] Navame bhikkhudassanaṁ hāpetīti bhikkhusaṁghassa dassanatthāya gamanaṁ
  hāpeti. Adhisīleti pañcasīladasasīlasaṅkhāte uttamasīle. Ito bahiddhāti imamhā
  sāsanā bahiddhā. Dakkhiṇeyyaṁ gavesatīti deyyadhammapaṭiggāhake pariyesati. Tattha
  ca pubbakāraṁ karotīti tesaṁ bāhirānaṁ titthiyānaṁ datvā pacchā bhikkhūnaṁ deti.
  Sesaṁ sabbattha uttānamevāti.
                           Vajjivaggo tatiyo.
                          ---------------

  *  *  *  *  *  *
  Footnote: 1 chaṂa. tesu yogaṁ āpajjatīti
-------------------------------------------------
[page 179]
                            4. Devatāvagga
                         5. Paṭhamamittasuttavaṇṇanā
      [36] Catutthassa pañcame duddadanti duppariccajaṁ mahārahabhaṇḍakaṁ. Dukkaraṁ
  karotīti kātuṁ asukaraṁ kammaṁ karoti. Dukkhamaṁ khamatīti sahāyassatthāya duradhivāsaṁ 1-
  adhivāseti. Guyhamassa 2- āvikarotīti attano guyhaṁ tassa āvikaroti. Guyhamassa
  parigūhatīti tassa guyhaṁ aññesaṁ nācikkhati. Khīṇena nātimaññatīti tassa bhoge
  khīṇe tena khayena taṁ nātimaññati, tasmiṁ omānaṁ attani ca atimānaṁ na karoti.
                         6. Dutiyamittasuttavaṇṇanā
      [37] Chaṭṭhe vattāti vacanakusalo. Vacanakkhamoti vacanaṁ khamati, dinnaṁ ovādaṁ
  karoti. Gambhīranti guyhaṁ rahassaṁ jhānanissitaṁ vipassanāmaggaphalanibbānanissitaṁ.
                        7. Saññāsuttavaṇṇanā 3-
      [38] Sattame idamme cetaso līnattanti uppanne cetaso līnatte "idaṁ me
  cetaso līnattan"ti yathāsabhāvato jānāti. Ajjhattaṁ saṅkhittaṁ nāma thīnamiddhānugataṁ.
  Bahiddhā vikkhittaṁ nāma pañcasu kāmaguṇesu vikkhittaṁ. Vedanātiādīni papañcamūlavasena
  gahitāni. Vedanā hi taṇhāya mūlaṁ sukhavasena taṇhuppattito, saññā diṭṭhiyā
  mūlaṁ avibhūtārammaṇe diṭṭhiuppattito, vitakko mānassa mūlaṁ vitakkavasena asmīti
  mānuppattito. Appāyāsappāyesūti upakārānupakāresu. Nimittanti kāraṇaṁ. Sesaṁ
  sabbattha uttānamevāti.
                         Devatāvaggo catuttho.

  *  *  *  *  *  *
  Footnote: 1 Ma. durabhisambhavaṁ 2 Ma. guyhassa 3 chaṂa. paṭhamapaṭisambhidāsuttavaṇṇanā
-------------------------------------------------
[page 180]
                           5. Mahāyaññavagga
                    1-2. Sattaviññāṇaṭṭhitisuttādivaṇṇanā
      [44-45] Pañcamassa paṭhame viññāṇaṭṭhitiyoti paṭisandhiviññāṇassa ṭhānāni.
  Seyyathāpīti nidassanatthe nipāto, yathā manussāti attho. Aparimāṇesu hi cakkavāḷesu
  aparimāṇānaṁ manussānaṁ vaṇṇasaṇṭhānādivasena dvepi ekasadisā nāma 1- natthi.
  Yepi hi katthaci yamakabhātaro vaṇṇena vā saṇṭhānena vā sadisā honti,
  tesaṁpi ālokitavilokitakathitahasitagamanaṭṭhānādīhi viseso hotiyeva. Tasmā nānattakāyāti
  vuttā. Paṭisandhisaññā pana nesaṁ tihetukāpi duhetukāpi ahetukāpihoti. Tasmā
  nānattasaññinoti vuttā. Ekacce ca devāti cha kāmāvacaradevā. Tesu hi kesañci
  kāyo nīlo hoti, kesañci pītakādivaṇṇo. Saññā pana tesaṁ duhetukāpi tihetukāpi
  hoti, ahetukā natthi. Ekacce ca vinipātikāti catuapāyavinimuttā uttaramātā
  yakkhinī, piyaṅkaramātā, phussamittā, dhammaguttāti evamādikā aññe ca vemānikā
  petā. Etesañhi pītaodātakāḷamaṅkuracchavisāmavaṇṇādivasena ceva kisathūlarassadīgha-
  vasena ca kāyo nānā hoti, manussānaṁ viya duhetukatihetukāhetukavasena saññāpi.
  Te pana devā viya na mahesakkhā, kapaṇamanussā viya appesakkhā dullabhaghāsacchādanā
  dukkhapīḷitā viharanti, ekacce kāḷapakkhe dukkhitā juṇhapakkhe sukhitā honti.
  Tasmā sukhasamussayato vinipatitattā vinipātikāti vuttā. Ye panettha tihetukā,
  tesaṁ dhammābhisamayopi hoti piyaṅkaramātādīnaṁ viya.
      Brahmakāyikāti brahmapārisajjabrahmapurohitamahābrahmāno. Paṭhamābhinibbattāti
  te sabbepi paṭhamajjhānena abhinibbattā. Brahmapārisajjā 2- pana parittena
  abhinibbattā, tesaṁ kappassa tatiyo bhāgo āyuppamāṇaṁ. Brahmapurohitā majjhimena,
  tesaṁ

  *  *  *  *  *  *
  Footnote: 1 chaṂa. ayaṁ saddo na dissati 2 su.vi. 2/127/109-110
-------------------------------------------------
[page 181]
  Upaḍḍhakappo āyuppamāṇaṁ, kāyo ca tesaṁ vipphārikataro hoti. Mahābrahmāno
  paṇītena, tesaṁ kappo āyuppamāṇaṁ, kāyo ca pana tesaṁ ativipphārikova hoti.
  Iti te kāyassa nānattā paṭhamajjhānavasena saññāya ekattā nānattakāyā
  ekattasaññinoti veditabbā.
      Yathā ca te, evaṁ catūsu apāyesu sattā. Nirayesu hi kesañci gāvutaṁ, kesañci
  aḍḍhayojanaṁ, kesañci yojanaṁ attabhāvo hoti, devadattassa pana yojanasatiko jāto.
  Tiracchānesupi keci khuddakā, keci mahantā. Pittivisayesupi keci saṭṭhihatthā,
  keci asītihatthā honti, keci suvaṇṇā, keci dubbaṇṇā. Tathā kālakañcikā
  asuRā. Apicettha dīghapiṭṭhikāsurā 1- nāma saṭṭhiyojanikā honti. Saññā pana sabbesaṁpi
  akusalavipākā ahetukāva hoti. Iti āpāyikāpi nānattakāyā ekattasaññinotveva
  saṅkhyaṁ gacchanti.
      Ābhassarāti daṇḍaukkāya acci viya etesaṁ sarīrato ābhā chijjitvā chijjitvā
  patantī viya sarati nissaratīti 2- ābhassaRā. Tesu pañcakanaye dutiyatatiyajjhānadvayaṁ
  parittaṁ bhāvetvā uppannā parittābhā nāma honti, tesaṁ dve kappā āyuppamāṇaṁ.
  Majjhimaṁ bhāvetvā uppannā appamāṇābhā nāma honti, tesaṁ cattāro
  kappā āyuppamāṇaṁ. Paṇītaṁ bhāvetvā uppannā ābhassarā nāma honti, tesaṁ
  aṭṭha kappā āyuppamāṇaṁ. Idha pana ukkaṭṭhaparicchedavasena sabbeva te gahitā.
  Sabbesañhi tesaṁ kāyo ekavipphārova hoti, saññā pana avitakkavicāramattā
  vā avitakkāvicārā vāti nānā.
      Subhakiṇhāti subhena vokiṇṇā vikiṇṇā, subhena sarīrappabhāvaṇṇena
  ekagghanāti attho. Etesañhi na ābhassarānaṁ viya chijjitvā chijjitvā pabhā gacchati.

  *  *  *  *  *  *
  Footnote: 1 chaṂa......petā 2 chaṂa. vissaratīti
-------------------------------------------------
[page 182]
  Pañcakanaye pana parittamajjhimapaṇītassa catutthajjhānassa vasena soḷasadvattiṁsa-
  catusaṭṭhikappāyukā parittappamāṇasubhakiṇhā nāma hutvā nibbattanti. Iti sabbepi
  te ekattakāyā ceva catutthajjhānasaññāya ekattasaññino cāti veditabbā.
  Vehapphalāpi catutthaviññāṇaṭṭhitimeva bhajanti. Asaññīsattā viññāṇābhāvā ettha
  saṅgahaṁ na gacchanti, sattāvāsesu gacchanti.
      Suddhāvāsā vivaṭṭapakkhe ṭhitā na sabbakālikā, kappasatasahassaṁpi asaṅkhyeyyaṁpi
  buddhasuññe loke na uppajjanti. Soḷasakappasahassabbhantare buddhesu uppannesuyeva
  uppajjanti. Dhammacakkappavattissa bhagavato khandhāvārasadisā 1- honti. Tasmā neva
  viññāṇaṭṭhitiṁ na sattāvāsaṁ bhajanti. Mahāsivatthero pana "na kho pana
  so sāriputta āvāso 2- sulabharūpo, so mayā anāvuṭṭhapubbo iminā dīghena
  addhunā aññatra suddhāvāsehi devehī"ti 3- iminā suttena suddhāvāsāpi catuttha-
  viññāṇaṭṭhitiñca catutthasattāvāsañca bhajantīti vadati, taṁ appaṭibāhiyattā suttassa
  anuññātaṁ.
      Nevasaññānāsaññāyatanaṁ yatheva saññāya, evaṁ viññāṇassāpi sukhumattā
  neva viññāṇaṁ nāviññāṇaṁ. Tasmā viññāṇaṭṭhitīsu na vuttaṁ. Dutiye samādhi-
  parikkhārāti maggasamādhissa sambhāRā.
                         3. Paṭhamāggisuttavaṇṇanā
      [46] Tatiye sabbepi rāgādayo anudahanaṭṭhena aggī. Āhuneyyaggītiādīsu
  panettha āhunaṁ vuccati sakkāro, āhunaṁ arahantīti āhuneyyā. Mātāpitaro hi
  puttānaṁ bahūpakāratāya āhunaṁ arahanti, tesu vippaṭipajjamānā puttā nirayādīsu
  nibbattanti. Tasmā kiñcāpi mātāpitaro na anudahanti, anudahanassa pana paccayā

  *  *  *  *  *  *
  Footnote: 1 chaṂa. khandhāvāraṭṭhānasadisā 2 Sī.,ka. sattāvāso
  3 Maṃū. 12/160/124 mahāsīhanādasutta
-------------------------------------------------
[page 183]
  Honti. Iti anudahanaṭṭheneva āhuneyyaggīti vuccanti. Gahapatīti pana gehasāmiko
  vuccati, so hi 1- mātugāmassa sayanavatthālaṅkārādianuppadānena bahūpakāro. Taṁ
  aticaranto mātugāmo nirayādīsu nibbattati. Tasmā sopi purimanayeneva anudahanaṭṭhena
  gahapataggīti vutto. Dakkhiṇeyyaggīti ettha pana dakkhiṇāti cattāro paccayā,
  bhikkhusaṁgho dakkhiṇeyyo hoti. So hi gihīnaṁ tīsu saraṇesu pañcasu sīlesu dasasu
  sīlesu mātāpitupaṭṭhāne dhammikasamaṇabrāhmaṇupaṭṭhāneti evamādīsu kalyāṇadhammesu
  niyojanena bahūpakāro. Tasmiṁ micchāpaṭipannā gihī bhikkhusaṁghaṁ akkositvā
  paribhāsitvā nirayādīsu nibbattanti. Tasmā sopi purimanayeneva anudahanaṭṭhena
  dakkhiṇeyyaggīti vutto. Kaṭṭhato nibbatto pākatikova aggi kaṭṭhaggi nāMa.
                         4. Dutiyāggisuttavaṇṇanā
      [47] Catutthe uggatasarīrassāti so kira brāhmaṇamahāsālo atta-
  bhāvenapi bhogehipi uggato sārappatto ahosi, tasmā uggatasarīrotveva
  paññāyittha. Upakkhaṭoti 2- paccupaṭṭhito. Thūṇūpanītānīti yūpasaṅkhātaṁ thūṇaṁ
  upanītāni. Yaññatthāyāti vadhitvā yajanatthāya. Upasaṅkamīti so kira sabbantaṁ
  yaññasambhāraṁ sajjetvā cintesi "samaṇo kira gotamo mahāpañño, kiṁ nu kho
  me yaññassa vaṇṇaṁ kathessati udāhu avaṇṇaṁ, pucchitvā jānissāmī"ti iminā
  kāraṇena yena bhagavā tenupasaṅkami. Aggissa ādānanti 3- yaññassa yajanatthāya
  navassa maṅgalaggino ādiyanaṁ. Sabbena sabbanti sabbena sutena sabbaṁ sutaṁ
  sameti saṁsandati, ekasadisaṁ hotīti dasseti. Satthānīti vihiṁsanaṭṭhena satthāni
  viyāti satthāni. Sayaṁ paṭhamaṁ samārabhatīti 4- attanāva paṭhamataraṁ ārabhati. Haññantūti
  hanantu. 5-

  *  *  *  *  *  *
  Footnote: 1 chaṂa. ayaṁ saddo na dissati 2 Sī. upakaṭṭhoti 3 ka. ādhānanti
  4 chaṂa. samārambhatīti 5 chaṂa. hantunti hanituṁ
-------------------------------------------------
[page 184]
      Parihātabbāti 1- pariharitabbā. Ito hayanti ito 2- hi mātāpitito ayaṁ.
  Āhutoti āgato. Sambhūtoti uppanno. Ayaṁ vuccati brāhmaṇa gahapataggīti ayaṁ
  puttadārādigaṇo yasmā gahapati viya gehasāmiko viya hutvā aggati vicarati, tasmā
  gahapataggīti vuccati. Attānanti cittaṁ. Damentīti indriyadamanena damenti.
  Samentīti rāgādisamanena samenti. Tesaññeva parinibbāpanena parinibbāpenti.
  Nikkhipitabboti yathā na vinassati, evaṁ ṭhapetabbo. Upavāyatanti upavāyatu. Evañca
  pana vatvā brāhmaṇo sabbesaṁpi tesaṁ pāṇānaṁ jīvitaṁ datvā yaññasālaṁ viddhaṁsetvā
  satthusāsane opānabhūto ahosīti.
                       5-6. Saññāsuttadvayavaṇṇanā
      [48-49] Pañcame amatogadhāti nibbānapatiṭṭhā. Amatapariyosānāti nibbānāvasānā.
  Chaṭṭhe methunadhammasamāpattiyāti methunadhammena samaṅgībhāvato. Nhārudaddulanti
  nhārukhaṇḍaṁ nhāruvilekhanaṁ vā. Anusandatīti pavattati. Natthi me pubbāparaṁ visesoti
  natthi mayhaṁ pubbena abhāvitakālena saddhiṁ aparaṁ bhāvitakāle viseso. Lokacittesūti
  tidhātukalokasannivāsasaṅkhātesu lokacittesu. Āsalyeti ālasikabhāve. Vissaṭṭhiyeti
  vissaṭṭhabhāve. 3- Ananuyogeti yogassa ananuyuñjane. Ahaṁkāramamaṁkāramānāpagatanti
  ahaṁkāradiṭṭhito ca mamaṁkārataṇhāto ca navavidhamānato ca apagataṁ. Vidhāsamatikkantanti tisso
  vidhā atikkantaṁ. Santanti tappaccanīkakilesehi santaṁ. Suvimuttanti pañcahi
  vimuttīhi suṭṭhu vimuttaṁ.
                          7. Methunasuttavaṇṇanā
      [50] Sattame upasaṅkamīti bhuttapātarāso dāsakammakaraparivuto upasaṅkami.
  Bhavaṁpi noti bhavaṁpi nu. Brahmacārī paṭijānātīti "ahaṁ brahmacārī"ti evaṁ

  *  *  *  *  *  *
  Footnote: 1 chaṂa. pahātabbāti 2 chaṂa. atohayanti ato 3 chaṂa. ālasyeti ālasiyabhāve
-------------------------------------------------
[page 185]
  Brahmacariyavāsaṁ paṭijānātīti pucchati. Evaṁ kirassa ahosi "brāhmaṇasamaye vedaṁ
  uggaṇhantā 1- aṭṭhacattāḷīsa vassāni brahmacariyaṁ caranti. Samaṇo pana gotamo
  agāraṁ ajjhāvasanto tīsu pāsādesu tividhanāṭakaratiyā abhirami, idāni kiṁ
  nu kho vakkhatī"ti imamatthaṁ sandhāyevaṁ pucchati. Tato ca bhagavā mantena kaṇhasappaṁ
  gaṇhanto viya amittaṁ gīvāyaṁ pādena akkamamāno viya attano saṅkilesakāle
  chabbassāni padhānacariyāya rajjasukhaṁ vā pāsādesu nāṭakasampattiṁ vā ārabbha
  vitakkamattassāpi anuppannabhāvaṁ sandhāya sīhanādaṁ nadanto yañhi taṁ
  brāhmaṇātiādimāha. Tattha dvayadvayasamāpattinti dvīhi dvīhi samāpajjitabbabhāvaṁ.
  Dukkhasmāti sakalavaṭṭadukkhato. Sañjagghatīti hasitakathaṁ katheti. Saṅkīḷatīti keḷiṁ
  karoti. Saṅkeḷāyatīti mahāhasitaṁ hasati. Cakkhunā cakkhunti attano cakkhunā tassā
  cakkhuṁ paṭivijjhitvā upanijjhāyati. Tirokuḍḍaṁ vā tiropākāraṁ vāti parakuḍḍe
  vā parapākāre vā. Devoti eko devarājā. Devaññataroti aññataro devaputto.
  Anuttaraṁ sammāsambodhinti arahattañceva sabbaññutañāṇañca.
                          8. Saṁyogasuttavaṇṇanā
      [51] Aṭṭhame saññogavisaññoganti saññogavisaññogasādhakaṁ. Dhammapariyāyanti
  dhammakāraṇaṁ. Ajjhattaṁ itthindriyanti niyakajjhattaṁ itthībhāvaṁ. Itthīkuttanti
  itthīkiriyaṁ. Itthākappanti nivāsanapārupanādiṁ itthiyākappaṁ. Itthīvidhanti
  itthiyā mānavidhaṁ itthicchandanti itthiyā ajjhāsayacchandaṁ. Itthissaranti
  itthīsaddaṁ. Itthālaṅkāranti itthiyā pasādhanabhaṇḍaṁ. Purisindriyādīsupi eseva
  nayo. Bahiddhā saññoganti purisena saddhiṁ samāgamaṁ. Ativattatīti anabhiratāti evaṁ
  vuttāya balavavipassanāya ariyamaggaṁ patvā ativattati. Imasmiṁ sutte vaṭṭavivaṭṭaṁ
  kathitaṁ.

  *  *  *  *  *  *
  Footnote: 1 Ma. uggaṇhanti
-------------------------------------------------
[page 186]
                        9. Dānamahapphalasuttavaṇṇanā
      [52] Navame sāpekkhoti sataṇho. Paṭibaddhacittoti vipāke baddhacitto.
  Sannidhipekkhoti nidhānapekkho hutvā. Peccāti paralokaṁ gantvā. Taṁ kammaṁ
  khepetvāti taṁ kammavipākaṁ khepetvā. Iddhinti vipākiddhiṁ. Yasanti parivārasampadaṁ.
  Adhipateyyanti 1- jeṭṭhabhāvakāraṇaṁ. Āgantā itthattanti itthabhāvaṁ ime
  pañcakkhandhe puna āgantā, na tatrūpapattiko na uparūpapattiko, heṭṭhāgāmīyeva hotīti
  attho. Sāhu dānanti dānannāmetaṁ sādhu bhaddakaṁ sundaraṁ. Tāni mahāyaññānīti tāni
  sappinavanītadadhimadhuphāṇitādīhi niṭṭhānagatāni 2- mahādānāni. Cittālaṅkāraṁ
  cittaparikkhāranti samathavipassanācittassa alaṅkārabhūtañceva parivārabhūtañca.
  Brahmakāyikānaṁ devānaṁ sahabyatanti na sakkā tattha dānena uppajjituṁ. Yasmā pana taṁ
  samathavipassanācittassa alaṅkārabhūtaṁ, tasmā tena dānālaṅkatena cittena jhānañceva
  ariyamaggañca nibbattetvā jhānena tattha uppajjati. Anāgāmī hotīti jhānānāgāmī
  nāma hoti. Anāgantā itthattanti puna itthabhāvaṁ na āgantā, uparūpapattiko
  vā tatrūpapattiko vā hutvā tattheva parinibbāyati. Iti imesu dānesu paṭhamaṁ
  taṇhuttariyadānaṁ, dutiyaṁ cittīkāradānaṁ, tatiyaṁ hirottappadānaṁ, catutthaṁ
  niravasesadānaṁ, pañcamaṁ dakkhiṇeyyadānaṁ, chaṭṭhaṁ somanassūpavicāradānaṁ, sattamaṁ
  alaṅkāraparivāradānaṁ nāmāti.
                        10. Nandamātāsuttavaṇṇanā
      [53] Dasamaṁ atthuppattivasena desitaṁ. Satthā kira vuṭṭhavasso pavāretvā dve
  aggasāvake ohāya "dakkhiṇāgiricārikaṁ gamissāmī"ti nikkhami, rājā pasenadikosalo,
  anāthapiṇḍiko gahapati, visākhā mahāupāsikā, aññe ca bahujanā dasabalaṁ

  *  *  *  *  *  *
  Footnote: 1 chaṂa. ādhipaccanti 2 Ma. niṭṭhānaṁ katāni
-------------------------------------------------
[page 187]
  Nivattetuṁ nāsakkhiṁsu. Anāthapiṇḍiko gahapati "satthāraṁ nivattetuṁ nāsakkhin"ti raho
  cintayamāno nisīdi. Atha naṁ puṇṇā nāma dāsī disvā "kinnu kho te sāmi
  na pubbe viya indriyāni vippasannānī"ti pucchi. Āma puṇṇe, satthā cārikaṁ
  pakkanto, tamahaṁ nivattetuṁ nāsakkhiṁ. Na kho pana sakkā jānituṁ puna sīghaṁ
  āgaccheyya vā na vā, tenāhaṁ cintayamāno nisinnoti. Sacāhaṁ dasabalaṁ nivatteyyaṁ,
  kiṁ me kareyyāsīti. Bhujissaṁ taṁ karissāmīti. Sā gantvā satthāraṁ vanditvā
  "nivattatha bhante"ti āha. Mama nivattanapaccayā tvaṁ kiṁ karissasīti. Tumhe bhante
  mama parādhīnabhāvaṁ jānātha, aññaṁ kiñci kātuṁ na sakkomi, saraṇesu pana patiṭṭhāya
  pañcasīlāni rakkhissāmīti. Sādhu sādhu puṇṇeti satthā dhamme gāravena eka-
  padasmiññeva nivatti. Vuttañhetaṁ "dhammagaru bhikkhave tathāgato dhammagāravo"ti. 1-
      Satthā nivattitvā jetavanamahāvihāraṁ pāvisi. Mahājano puṇṇāya sādhukāra-
  sahassāni adāsi. Satthā tasmiṁ samāgame dhammaṁ desesi, caturāsītipāṇasahassāni
  amatapānaṁ piviṁsu. Puṇṇāpi seṭṭhinā anuññātā bhikkhunīupassayaṁ gantvā pabbaji.
  Sammāsambuddho sāriputtamoggallāne āmantetvā "ahaṁ yandisaṁ cārikāya
  nikkhanto, tattha na gacchāmi. Tumhe tumhākaṁ parisāya saddhiṁ taṁ disaṁ cārikaṁ
  gacchathā"ti vatvā uyyojesi. Imissā atthuppattiyā ekaṁ samayaṁ āyasmā
  sāriputtotiādi vuttaṁ.
      Tattha veḷukaṇṭakīti veḷukaṇṭakanagaravāsinī. Tassa kira nagarassa pākāraguttatthāya
  pākārapariyantena veḷū ropitā, tenassa veḷukaṇṭakanteva nāmaṁ jātaṁ.
  Pārāyananti nibbānasaṅkhātaṁ pāraṁ ayanato pārāyananti laddhavohāraṁ dhammaṁ.
  Sarena bhāsatīti sattabhūmikassa pāsādassa uparimatale susaṁvihitārakkhaṭṭhāne nisinnā
  samāpattibalena rattibhāgaṁ vītināmetvā samāpattito vuṭṭhāya "imaṁ tāva rattāvasesaṁ
  katarāya ratiyā vītināmessāmī"ti cintetvā "dhammaratiyā"ti katasanniṭṭhānā nisinnā

  *  *  *  *  *  *
  Footnote: 1 aṅ.pañcaka. 22/99/138 (syā)
-------------------------------------------------
[page 188]
  Tīṇi phalāni pattā ariyasāvikā aḍḍhateyyagāthāsataparimāṇaṁ pārāyanasuttaṁ madhurena
  sarabhaññena bhāsati. Assosi khoti ākāsaṭṭhakavimānāni pariharitvā tassa
  pāsādassa uparibhāgagatena maggena naravāhanayānaṁ 1- āruyha gacchamāno assosi.
  Kathāpariyosānaṁ āgamayamāno aṭṭhāsīti "kiṁ saddo esa bhaṇe"ti pucchitvā
  "nandamātāya upāsikāya sarabhaññasaddo"ti vutte otaritvā "idamavocā"ti
  idaṁ desanāpariyosānaṁ olokento avidūraṭṭhāne ākāse aṭṭhāsi.
      Sādhu bhagini sādhu bhaginīti "sugahitā te bhagini dhammadesanā sukathitā,
  pāsāṇakacetiye nisīditvā soḷasannaṁ pārāyanikabrāhmaṇānaṁ sammāsambuddhena
  kathitadivase ca ajja ca na kiñci antaraṁ passāmi, majjhe chinnasuvaṇṇaṁ viya
  te satthu kathitena saddhiṁ sadisameva kathitan"ti vatvā sādhukāraṁ dadanto evamāha.
  Ko paneso bhadramukhoti imasmiṁ susaṁvihatārakkhaṭṭhāne evaṁ mahantena saddena
  konāmesa bhadramukha laddhamukha, kiṁ nāgo supaṇṇo devo māro brahmāti suvaṇṇa-
  paṭṭavaṇṇaṁ 2- vātapānaṁ vivaritvā vigatasāradā 3- tīṇi phalāni pattā ariyasāvikā
  vessavaṇena saddhiṁ kathayamānā evamāha. Ahante bhagini bhātāti sayaṁ sotāpannattā
  anāgāmiariyasāvikaṁ jeṭṭhikaṁ maññamāno "bhaginī"ti vatvā puna taṁ paṭhamavaye ṭhitattā
  attano kaniṭṭhaṁ, attānaṁ pana navutivassasatasahassāyukattā mahallakataraṁ maññamāno
  "bhātā"ti āha. Sādhu bhadramukhāti bhadramukha sādhu sundaraṁ, svāgamanante āgamanaṁ,
  āgantuṁ yuttaṭṭhāneva 4- āgatoti attho. Idaṁ te hotu ātitheyyanti idameva
  dhammabhaṇanaṁ tava atithipaṇṇākāro hotu, na hi te aññaṁ ito uttaritaraṁ dātabbaṁ
  passāmīti adhippāyo. Evañca me 5- bhavissati ātitheyyanti evaṁ attano
  pattidānaṁ yācitvā "ayante dhammakathikasakkāro"ti aḍḍhaterasāni koṭṭhasatāni
  rattasālīnaṁ pūretvā "yāvāyaṁ upāsikā carati, 6- tāva mā khayaṁ gamiṁsū"ti adhiṭṭhahitvā

  *  *  *  *  *  *
  Footnote: 1 ka. nārivāhanayānaṁ 2 Sī. suvaṇṇavaṇṇaṁ, Ma. suvaṇṇapakkavaṇṇaṁ 3 chaṂa. vigatasārajjā
  4 chaṂa. yuttaṭṭhānamevasi 5 Sī. evaṁ me, chaṂa. evañceva me 6 chaṂa. dharati
-------------------------------------------------
[page 189]
  Pakkāmi, yāva upāsikā aṭṭhāsi, tāva koṭṭhānaṁ heṭṭhimatalaṁ nāma daṭṭhuṁ nāsakkhiṁsu.
  Tato paṭṭhāya "nandamātāya koṭṭhāgāraṁ viyā"ti vohāro udapādi.
      Akatapātarāsoti abhuttapātarāso. Puññanti pubbacetanā ca muñcanacetanā
  ca. Puññamahitanti 1- aparacetanā. Sukhāya hotūti sukhatthāya hitatthāya hotu. Evaṁ
  attano dāne vessavaṇassa pattiṁ adāsi.
      Pakaraṇeti kāraṇe. Okkassa pasayhāti ākaḍḍhitvā abhibhavitvā.
  Yakkhayoninti bhummadevatābhāvaṁ. Teneva purimena attabhāvena uddassesīti
  purimasarīrasadisameva sarīraṁ māpetvā alaṅkatapaṭiyatto sirigabbhe sayanatale attānaṁ
  dasseti. Upāsikā paṭidesitāti upāsikā ahanti evaṁ upāsikabhāvaṁ desesiṁ.
  Yāvadevāti yāvaeva. 2- Sesaṁ sabbattha uttānamavāti.
                         Mahāyaññavaggo pañcamo.
                          Paṇṇāsako niṭṭhito.
                            -----------
                           6. Abyākatavagga
                         1. Abyākatasuttavaṇṇanā
      [54] Chaṭṭhavaggassa paṭhame abyākatavatthūsūti ekaṁsādivasena akathitavatthūsu.
  Tathāgatoti satto. Diṭṭhigatametanti micchādiṭṭhimattakametaṁ, na tāya diṭṭhiyā
  gahitasatto nāma atthi. Paṭipadanti ariyamaggaṁ. Na chambhatīti diṭṭhivasena na kampati.
  Sesapadesupi eseva nayo. Taṇhāgatanti diṭṭhitaṇhā. Saññāgatādīsupi eseva nayo.

  *  *  *  *  *  *
  Footnote: 1 chaṂa. puññamahīti 2 chaṂa. yāvadeti yāvadeva
-------------------------------------------------
[page 190]
  Diṭṭhisaññāeva hettha saññāgataṁ, diṭṭhinissitamānoyeva diṭṭhimaññitameva vā
  maññitaṁ, diṭṭhipapañcova papañcitaṁ, diṭṭhupādānameva upādānaṁ, diṭṭhiyā virūpaṁ
  paṭisaraṇabhāvoyeva vippaṭisāro nāmāti veditabbo. Ettha ca diṭṭhiggahaṇena
  dvāsaṭṭhidiṭṭhiyo, diṭṭhinirodhagāminīpaṭipadāgahaṇena sotāpattimaggova gahitoti.
                         2. Purisagatisuttavaṇṇanā
      [55] Dutiye purisagatiyoti purisassa ñāṇagatiyo. Anupādāparinibbānanti
  apaccayanibbānaṁ. No cassāti atīte attabhāve nibbattakaṁ kammaṁ no ce abhavissa.
  No ca me siyāti etarahi me ayaṁ attabhāvo na siyā. Na bhavissatīti etarahi
  me anāgatattabhāvanibbattakaṁ kammaṁ na bhavissati. Na me bhavissatīti anāgate me
  attabhāvo na bhavissati. Yadatthi yaṁ bhūtanti yaṁ atthi yaṁ bhūtaṁ paccuppannaṁ
  khandhapañcakaṁ. Taṁ pajahāmīti upekkhaṁ paṭilabhatīti taṁ tattha chandarāgappahānena pajahāmīti
  vipassanūpekkhaṁ paṭilabhati. Bhave na rajjatīti atīte khandhapañcake taṇhādiṭṭhīhi
  na rajjati. Sambhave na rajjatīti anāgatepi tatheva na rajjati, atthuttari padaṁ
  santanti uttariṁ santaṁ nibbānapadaṁ nāma atthi. Sammappaññāya passatīti taṁ
  saha vipassanāya maggapaññāya sammā passati. Na sabbena sabbanti ekaccānaṁ
  kilesānaṁ appahīnattā saccapaṭicchādakassa tamassa sabbaso aviddhaṁsitattā na
  sabbākārena sabbaṁ. Haññamāneti saṇḍāsena gahetvā muṭṭhikāya koṭṭiyamāne.
  Antarāparinibbāyīti upapattisamanantarato paṭṭhāya āyuno vemajjhaṁ anatikkamitvā
  etthantare kilesaparinibbānena parinibbuto hoti. Anupahacca talanti ākāsatalaṁ
  anupahacca na atikkamitvā, bhūmiṁ appatvā ākāseyeva nibbāyeyyāti imāhi tīhi
  upamāhi tayo antarāparinibbāyī dassitā.
      Upahaccaparinibbāyīti āyuvemajjhaṁ atikkamitvā pacchimakoṭiṁ appatvā
  parinibbuto hoti. Upahacca talanti jalamānā gantvā ākāsatalaṁ atikkamitvā

  *  *  *  *  *  *
  Footnote: 1 chaṂa. anatikkamitvā
-------------------------------------------------
[page 191]
  Paṭhavītale 1- vā upahanitvā paṭhaviyaṁ patitamattāva nibbāyeyya. Asaṅkhārena appayogena
  kilese khepetvā parinibbāyīti asaṅkhāraparinibbāyī. Sasaṅkhārena sampayogena
  kilese khepetvā parinibbāyīti sasaṅkhāraparinibbāyī. Gacchanti nirārakkhaṁ araññaṁ.
  Dāyanti sārakkhaṁ abhayatthāya dinnaṁ araññaṁ. Sesamettha uttānatthameva. Imasmiṁ
  sutte ariyapuggalāva kathitāti.
                        3. Tissabrahmāsuttavaṇṇanā
      [56] Tatiye bhikkhuniyoti mahāpajāpatiyā parivārā pañcasatā bhikkhuniyo.
  Vimuttāti pañcahi vimuttīhi vimuttā. Anupādisesāti upādānasesaṁ aṭṭhapetvā 2-
  pañcahi vimuttīhi anavasesāhi vimuttā. Saupādisese vā saupādisesoti saupādāna-
  sese puggale "saupādānaseso ayan"ti. Itarasmiṁpi eseva nayo. Tissoti therassa
  saddhivihāriko brahmā. Anulomikānīti paṭipattiyā anulomāni vivittāni antima-
  pariyantimāni. Indriyānīti saddhādīni vipassanindriyāni. Samannānayamānoti
  samannāhāre ṭhapayamāno. Na hi pana teti idaṁ kasmā ārabhi? sattamassa
  puggalassa dassanatthaṁ. Sattamo hi saddhānusāripuggalo na dassito. Atha bhagavā
  balavavipassakavasena taṁ dassento evamāha. Tattha sabbanimittānanti sabbesaṁ
  niccanimittādīnaṁ. Animittanti balavavipassanāsamādhiṁ.
                        4. Sīhasenāpatisuttavaṇṇanā
      [57] Catutthe maccharīti pañcamaccherayutto. Kadariyoti thaddhamacchariyo, paresaṁ
  dīyamānaṁpi vāreti. Anuppadānaratoti punappunaṁ dānaṁ dadamānova ramati. Anukampantāti
  "ko ajja amhehi anuggahetabbo, kassa deyyadhammaṁ vā paṭiggaṇheyyāma, dhammaṁ
  vā deseyyāmā"ti evaṁ cittena anukampamānā.

  *  *  *  *  *  *
  Footnote: 1 chaṂa. pathavītalaṁ 2 Sī. agahetvā
-------------------------------------------------
[page 192]
                        5. Arakkheyyasuttavaṇṇanā
      [58] Pañcame nimittanti dhammanimittampi puggalanimittampi. Ayañhi attanā
  desite dhamme ekapadampi durakkhātaṁ aniyyānikaṁ apassanto dhammanimittaṁ na
  samanupassati, "durakkhāto tayā dhammo na svākkhāto"ti uṭṭhahitvā paṭippharantaṁ
  ekapuggalaṁpi apassanto puggalanimittaṁ na samanupassati nāMa. Sesadvayepi eseva
  nayo. Chaṭṭhasattamāni uttānāniyeva.
                        8. Pacalāyamānasuttavaṇṇanā
      [61] Aṭṭhame pacalāyamānoti taṁ gāmaṁ upanissāya ekasmiṁ vanasaṇḍe
  samaṇadhammaṁ karonto sattāhaṁ caṅkamanaviriyena nimmathitattā kilantagatto caṅkamanakoṭiyaṁ
  pacalayamāno nisinno hoti. Pacalāyasi noti niddāyasi nu. Anumajjitvāti
  parimajjitvā. 1- Ālokasaññanti middhavinodanāalokasaññaṁ. Divāsaññanti divāti-
  saññaṁ. Yathā divā tathā rattinti yathā divā ālokasaññā adhiṭṭhitā, tathā naṁ
  rattimpi adhiṭṭhaheyyāsi. Yathā rattiṁ tathā divāti yathā ca te rattiṁ ālokasaññā
  adhiṭṭhitā, tathā naṁ divāpi adhiṭṭhaheyyāsi. Sappabhāsanti dibbacakkhuñāṇatthāya
  sahobhāsaṁ. Pacchāpuresaññīti purato ca pacchato ca abhiharaṇasaññāya saññāvā.
  Antogatehi indriyehīti bahi avikkhittehi anto anupaviṭṭheheva pañcahi
  indriyehi. Middhasukhanti niddāsukhaṁ. Ettakena ṭhānena bhagavā therassa middhavinodana-
  kammaṭṭhānaṁ kathesi. Soṇḍanti mānasoṇḍaṁ. Kiccakaraṇīyānīti ettha avassaṁ
  kattabbāni kiccāni, itarāni karaṇīyāni. Maṅkubhāvoti nittejatā domanassatā.
  Ettakena ṭhānena satthārā therassa bhikkhācāravattaṁ kathitaṁ.
      Idāni bhasse pariyantakāritāya samādapetuṁ tasmātihātiādimāha. Tattha
  viggāhikakathanti "na tvaṁ imaṁ dhammavinayaṁ jānāsī"tiādinayappavattaviggāhikakathā.

  *  *  *  *  *  *
  Footnote: 1 Sī. apanijitvāti parimadditvā
-------------------------------------------------
[page 193]
  Nāhaṁ moggallānātiādi pāpamittasaṁsaggavivajjanatthaṁ vuttaṁ. Kittāvatā nu khoti
  kittakena nu kho. Taṇhāsaṅkhayavimutto hotīti taṇhāsaṅkhaye nibbāne taṁ ārammaṇaṁ
  katvā vimuttacittatāya taṇhāsaṅkhayavimutto nāma saṅkhittena kittāvatā hoti. Yāya
  paṭipattiyā taṇhāsaṅkhayavimutto hoti, tameva khīṇāsavassa bhikkhuno pubbabhāga-
  paṭipadaṁ saṅkhittena desethāti pucchati. Accantaniṭṭhoti khayavayasaṅkhātaṁ antaṁ atītāti
  accantā, accantā niṭṭhā assāti accantaniṭṭhā, ekantaniṭṭhā sasataniṭṭhāti
  attho. Accantayogakkhemīti accantaṁ yogakkhemī, niccayogakkhemīti attho. Accanta-
  brahmacārīti accantaṁ brahmacārī, niccabrahmacārīti attho. Accantapariyosānoti
  purimanayeneva accantapariyosāno. Seṭṭho devamanussānanti devānañca manussānañca
  seṭṭho uttamo. Evarūpo bhikkhu kittāvatā hoti, saṅkhepeneva tassa paṭipattiṁ
  kathethāti yācati.
      Sabbe dhammā nālaṁ abhinivesāyāti ettha sabbe dhammā nāma pañcakkhandhā
  dvādasāyatanāni aṭṭhārasa dhātuyo, te sabbepi taṇhādiṭṭhivasena abhinivesāya
  nālaṁ na pariyattā na samattā na yuttā. Kasmā? gahitākārena atiṭṭhanato.
  Te hi niccā sukhā attāti gahitāpi aniccā dukkhā anattāva sampajjanti.
  Tasmā nālaṁ abhinivesāya. Abhijānātīti aniccaṁ dukkhaṁ anattāti ñātapariññāya
  abhijānāti. Parijānātīti tatheva tīraṇapariññāya parijānāti. Yaṅkañci vedananti
  antamaso pañcaviññāṇasampayuttaṁpi yaṅkiñci appamattakaṁpi vedanaṁ anubhavati. Iminā
  bhagavā therassa vedanāvasena vinivaṭṭetvā arūpapariggahaṁ dasseti.
      Aniccānupassīti aniccato anupassanto. Virāgānupassīti ettha dve virāgā
  khayavirāgo ca accantavirāgo ca. Tattha saṅkhārānaṁ khayaṁ khayato passanā vipassanāpi,
  accantavirāgaṁ nibbānaṁ virāgato dassanamaggañāṇaṁpi virāgānupassanā. Tadubhaya-
  samaṅgipuggalo virāgānupassī nāMa. Taṁ sandhāya vuttaṁ "virāgānupassī"ti, virāgato
-------------------------------------------------
[page 194]
  Anupassantoti attho. Nirodhānupassimhipi eseva nayo. Nirodhopi hi khayanirodho
  accantanirodhoti duvidhoyeva. Paṭinissaggānupassīti ettha paṭinissaggo vuccati
  vossaggo. So ca pariccāgavossaggo pakkhandanavossaggoti duvidho hoti. Tattha
  pariccāgavossaggoti vipassanā. Sā hi tadaṅgavasena kilese ca khandhe ca vossajjati.
  Pakkhandanavossaggoti maggo. So hi nibbānaṁ ārammaṇato pakkhandati. Dvīhipi
  vā kāraṇehi so vossaggoyeva, samucchedavasena khandhānaṁ kilesānañca vossajjanato
  nibbāne ca pakkhandanato. Tasmā kilese ca khandhe ca pariccajatīti pariccāgavossaggo.
  Nirodhāya nibbānadhātuyā cittaṁ pakkhandatīti pakkhandanavossaggoti ubhayaṁ cetaṁ
  magge sameti. Tadubhayasamaṅgī puggalo imāya paṭinissaggānupassanāya samannāgatattā
  paṭinissaggānupassī nāma hoti. Taṁ sandhāyetaṁ vuttaṁ. Na kiñci loke upādiyatīti
  kiñci ekaṁpi saṅkhāragataṁ taṇhāvasena na upādiyati na gaṇhāti na parāmasati.
  Anupādiyaṁ na paritassatīti aggaṇhanto taṇhāparitassanāya na paritassati. Paccattaṁyeva
  parinibbāyatīti sayameva kilesaparinibbānena parinibbāyati. Khīṇā jātītiādinā panassa
  paccavekkhaṇā dassitā. Iti bhagavā saṅkhittena khīṇāsavassa pubbabhāgapaṭipadaṁ pucchito
  saṅkhitteneva kathesi. Idaṁ pana suttaṁ therassa ovādopi ahosi vipassanāpi. So
  imasmiṁyeva sutte vipassanaṁ vaḍḍhetvā arahattaṁ pattoti.
                          9. Mettasuttavaṇṇanā
     [62] Navame mā bhikkhave puññānaṁ bhāyitthāti puññāni karontā tesaṁ
  mā bhāyittha. Mettacittaṁ bhāvesinti tikacatukkajjhānikāya mettāya sampayuttaṁ
  paṇītaṁ katvā cittaṁ bhāvesinti dasseti. Saṁvaṭṭamāne sudāhanti 1- saṁvaṭṭamāne sudaṁ
  ahaṁ. Saṁvaṭṭamāneti jhāyamāne vinassiyamāne. 2- Dhammikoti dasakusaladhammasamannāgato.
  Dhammarājāti idamassa 3- vevacanaṁ. Dhammena vā laddharajjattā dhammarājā. Cāturantoti

  *  *  *  *  *  *
  Footnote: 1 Sī.,Ma. saṁvaṭṭamānassudāhanti 2 Ma. vinassane, cha. vipajjamāne 3 chaṂa. tasseva
-------------------------------------------------
[page 195]
  Puratthimasamuddādīnaṁ catunnaṁ samuddānaṁ vasena cāturantāya paṭhaviyā issaro.
  Vijitāvīti vijitasaṅgāmo. Janapado tasmiṁ thāvariyaṁ thirabhāvaṁ pattoti
  janapadatthāvariyappatto. Parosahassanti atirekasahassaṁ. Sūrāti abhīruno. Vīraṅgarūpāti
  vīrānaṁ aṅgaṁ vīraṅgaṁ. Viriyassetaṁ nāmaṁ. Vīraṅgaṁ rūpametesanti vīraṅgarūpā.
  Viriyajātikā viriyasabhāvā mahāviriyā 1- viya akilāsuno divasaṁpi yujjhantā na
  kilamantīti vuttaṁ hoti. Sāgarapariyantanti cakkavāḷapabbataṁ sīmaṁ katvā
  ṭhitasamuddapariyantaṁ. Adaṇḍenāti dhanadaṇḍenāpi chejjabhejjānusāsanena
  satthadaṇḍenapi vināyeva. Asatthenāti ekatodhārādinā paraviheṭhanasatthenapi vināyeva.
  Dhammena abhivijiyāti ehi kho mahārājāti evaṁ paṭirājūhi sampaṭicchitāgamano "pāṇo na
  hantabbo"tiādinā dhammeneva vuttappakāraṁ paṭhaviṁ abhivijinitvā.
      Sukhesinanti 2- sukhapariyesake satte āmanteti. Suññabrahmūpagoti suññabrahma-
  vimānappatto. 3- Paṭhaviṁ imanti imaṁ sāgarapariyantaṁ mahāpaṭhaviṁ. Asāhasenāti na
  sāhasiyakammena. Samena manusāsitanti 4- samena kammena anusāsi. 5- Tehi etaṁ
  sudesitanti tehi saṅgāhakehi mahākāruṇikehi buddhehi etaṁ ettakaṁ ṭhānaṁ sudesitaṁ
  sukathitaṁ. Paṭhabyoti paṭhavīsāmiko.
                         10. Bhariyāsuttavaṇṇanā
      [63] Dasame kevaṭṭo maññe macche vilopetīti 6- kevaṭṭānaṁ macchapacchiṁ
  otāretvā ṭhitaṭṭhāne jāleva 7- udakato ukkhittamatte macchaggāhakānaṁ mahāsaddo
  hoti, taṁ sandhāyetaṁ vuttaṁ. Sujātāti visākhāya kaniṭṭhā. Sā neva sassuṁ
  ādiyatīti sassuyā kattabbaṁ vattaṁ nāma atthi, taṁ na karoti, sassūtipi naṁ

  *  *  *  *  *  *
  Footnote: 1 chaṂa. vīriyamayā 2 chaṂa. sukhesinoti 3 chaṂa...... vimānūpago
  4 Sī. damanusāsiyanti 5 chaṂa. anusāsiṁ
  6 chaṂa. macchavilopeti 7 chaṂa. jāle vā
-------------------------------------------------
[page 196]
  Na gaṇeti. Na sassuraṁ ādiyatīti vacanaṁpissā 1- na gaṇhāti. Evaṁ anādaratāyapi
  aggahaṇenapi na ādiyati nāMa. Sesesupi eseva nayo. Evaṁ anāthapiṇḍiko
  suṇisāyācāraṁ gahetvā satthu purato nisīdi. Sāpi sujātā "kiṁ nu kho ayaṁ
  seṭṭhī dasabalassa santike mayhaṁ guṇaṁ kathessati udāhu aguṇan"ti gantvā avidūre
  saddaṁ suṇantī aṭṭhāsi. Atha naṁ satthā ehi sujāteti āmantesi.
      Ahitānukampinīti na hitānukampinī. Aññesūti parapurisesu. Atimaññateti
  omānātimānavasena atimaññati. Dhanena kītassāti dhanena kītā assa. Vadhāya ussukkāti
  vadhituṁ ussukkamāpannā. Yaṁ itthiyā vindati sāmiko dhananti itthiyā
  sāmiko yaṁ dhanaṁ labhati. Appampissa apahātumicchatīti thokatopi assa harituṁ icchati,
  uddhane āropitaukkhaliyaṁ pakkhipitabbataṇḍulatopi thokaṁ haritumeva vāyamati. Alasāti
  nisinnaṭṭhāne nisinnāva ṭhitaṭṭhāne ṭhitāva hoti. Pharusāti khaRā. Duruttavādinīti
  dubbhāsitabhāsinī, kakkhaḷavāḷakathameva katheti, uṭṭhāyakānaṁ abhibhuyya vattatīti ettha
  uṭṭhāyakānanti bahuvacanavasena viriyuṭṭhānasampanno sāmiko vutto. Tassa taṁ
  uṭṭhānasampattiṁ abhibhavitvā heṭṭhā katvā vattati. Pamodatīti āmoditappamoditā
  hoti. Koleyyakāti kulasampannā. Patibbatāti patidevatā. Vadhadaṇḍatajjitāti daṇḍakaṁ
  gahetvā vadhena tajjitā, "ghātessāmi tan"ti vuttā. Dāsīsamanti sāmikassa
  vattapūrikā dāsīti maṁ bhagavā dhāretūti vatvā saraṇesu patiṭṭhāsi.
                         11. Kodhanasuttavaṇṇanā
       [64] Ekādasame sapattakantāti sapattānaṁ verīnaṁ kantā piyā tehi
  icchitapatthitā. Sapattakaraṇāti sapattānaṁ verīnaṁ atthakaraṇā. Kodhaparetoti kodhānugato.
  Pacuratthatāyāti bahuatthatāya bahuhitatāya. Anatthaṁpīti avaḍḍhimpi. Attho me
  gahitoti vaḍḍhi me gahitā.

  *  *  *  *  *  *
  Footnote: 1 Sī. vacanaṁ panassā, chaṂa. vacanaṁ
-------------------------------------------------
[page 197]
      Atho atthaṁ gahetvānāti atho vaḍḍhiṁ gahetvā. Anatthaṁ paṭipajjatīti
  anattho me gahitoti sallakkheti. Vadhaṁ katvānāti pāṇātipātakammaṁ katvā.
  Kodhasammadasammattoti kodhamadena matto. Ādinnagahitaparāmaṭṭhoti attho. Āyasakyanti
  ayasabhāvaṁ, ayaso niyaso hotīti attho. Antarato jātanti abbhantare uppannaṁ.
  Atthaṁ na jānātīti vaḍḍhiatthaṁ na jānāti. Dhammaṁ na passatīti samathavipassanādhammaṁ
  na passati. Andhatamanti andhabhāvakaraṁ tamaṁ bahalatamaṁ. 1- Sahateti abhibhavati.
      Dummaṅkuyanti dummaṅkubhāvaṁ nittejataṁ dubbaṇṇamukhataṁ. Yato patāyatīti yadā
  nibbattati. Na vāco hoti gāravoti vacanassāpi garubhāvo na hoti. Na dīpaṁ
  hoti kiñcananti kāci patiṭṭhā nāma na hoti. Tapanayānīti tāpajanakāni. Dhammehīti
  samathavipassanādhammehi. Ārakāti dūre. Brāhmaṇanti khīṇāsavabrāhmaṇaṁ. Yāya mātu
  bhatoti yāya mātarā bhato posito. Pāṇadadiṁ santinti jīvitadāyikaṁ samānaṁ.
  Hanti kuddho puthuttānanti kuddho puggalo puthunānākāraṇehi attānaṁ hanti.
  Nānārūpesu mucchitoti nānārammaṇesu adhimucchito hutvā. Rajjuyā bajjha
  miyyantīti rajjuyā bandhitvā maranti. Pabbatāmapi kandareti pabbatakandarepi
  patitvā maranti.
      Bhūtahaccānīti 2- hatavaḍḍhīni. Itāyanti iti ayaṁ. Taṁ damena samucchindeti taṁ
  kodhaṁ damena chindeyya. Katarena damenāti? paññāvīriyena diṭṭhiyāti vipassanāpaññāya
  ceva vipassanāsampayuttena kāyikacetasikaviriyena ca maggasammādiṭṭhiyā ca. Tatheva
  dhamme sikkhethāti yathā akusalaṁ samucchindeyya, samathavipassanādhammepi tatheva
  sikkheyya. Mā no dummaṅkuyaṁ ahūti mā amhākaṁ dummaṅkubhāvo ahosīti imamatthaṁ
  patthayamānā. Anāyāsāti anupāyāsā. Anussukāti katthaci ussukkaṁ anāpannā.
  Sesaṁ sabbattha uttānamevāti.
                         Abyākatavaggo chaṭṭho.

  *  *  *  *  *  *
  Footnote: 1 Sī. andhabhāvakaraghanamahātamaṁ 2 chaṂa. bhūnahaccānīti
-------------------------------------------------
[page 198]
                             7. Mahāvagga
                        1. Hiriottappasuttavaṇṇanā
      [65] Suttamassa paṭhame hatūpanisoti hataupaniso chinnapaccayo. Yathābhūta-
  ñāṇadassananti taruṇavipassanā. Nibbidāvirāgoti balavavipassanā ceva maggo ca.
  Vimuttiñāṇadassananti arahattavimutti ca paccavekkhaṇā ca.
                         2. Sattasuriyasuttavaṇṇanā
      [66] Dutiye yasmā ayaṁ sattasuriyadesanā tejosaṁvaṭṭadassanavasena pavattā,
  tasmā tayo saṁvaṭṭā, tisso saṁvaṭṭasīmā, tīṇi saṁvaṭṭamūlāni tīṇi kolāhalānīti
  ayaṁ tāva āditova imassa suttassa purecārikakathā veditabbā. Sā visuddhimagge 1-
  pubbenivāsānussatiniddese vitthāritāva. Etadavocāti aniccakammaṭṭhānikānaṁ
  pañcannaṁ bhikkhusatānaṁ ajjhāsayena upādinnakānaṁ anupādinnakānaṁ saṅkhārānaṁ
  vipattidassanatthaṁ evaṁ "aniccā bhikkhave saṅkhārā"tiādiṁ sattasuriyopamasuttantaṁ
  avoca. Tattha aniccāti hutvā abhāvaṭṭhena aniccā. Saṅkhārāti upādinnaka-
  anupādinnakasaṅkhāradhammā. Adhuvāti athiraṭṭhena adhuvā. 2- Anassāsikāti asassatabhāvena
  assāsarahitā. Alamevāti yuttameva.
      Ajjhogāḷhoti udake anupaviṭṭho. Accuggatoti udakapiṭṭhito uggato. Devo
  na vassatīti paṭhamaṁ tāva udakappanamegho nāma koṭisatasahassacakkavāḷe ekamegho
  hutvā vassati. Tadā nikkhantabījaṁ na puna gehaṁ pavisati. Tato paṭṭhāya dhammakaraṇe
  niruddhaṁ viya udakaṁ hoti, puna ekabinduṁpi devo na vassatīti upamānadhammakathāva
  pamāṇaṁ. Vinassante pana loke paṭhamaṁ avīcito paṭṭhāya tuccho hoti, tato uṭṭhahitvā
  sattā manussaloke ca tiracchānesu ca nibbattanti. Tiracchānesu nibbattāpi

  *  *  *  *  *  *
  Footnote: 1 visuddhi. 2/252 - 253 abhiññāniddesa 2 chaṂa. addhuvāti evaṁ aciraṭṭhena na
  dhuvā 3 Ma. assātabhāvena
-------------------------------------------------
[page 199]
  Puttabhātikesu mettaṁ paṭilabhitvā kālaṁ katvā 1- devamanussesu nibbattanti.
  Devatāyo ākāsena carantiyo ārocenti "na idaṁ ṭhānaṁ sassataṁ na nivaddhaṁ, mettaṁ
  bhāvetha, karuṇaṁ, muditaṁ, upekkhaṁ bhāvethā"ti. Te mettādayo bhāvetvā tato cutā
  brahmaloke nibbattanti.
      Bījagāmāti ettha bījagāmā nāma pañca bījajātāni. Bhūtagāmo nāma yaṅkiñci
  nikkhantamūlapaṇṇaṁ harītakaṁ. Osadhitiṇavanappatayoti ettha osadhīti osatharukkhā. Tiṇāti
  bahisārā tālanāḷikerādayo. Vanappatayoti vanajeṭṭhakarukkhā. Kunnadiyoti ṭhapetvā
  pañca mahānadiyo avasesā ninnagā. Kusobbhāti 2- ṭhapetvā satta mahāsare avasesā
  rahadādayo. Dutiyo sūriyotiādīsu dutiyasūriyakāle eko udeti, eko atthaṅgameti.
  Tatiyakāle eko udeti, eko atthaṅgameti, eko majjhe hoti. Catutthakāle catukulike
  gāme cattāro piṇḍacārikā divārapaṭipāṭiyā ṭhitā viya honti. Pañcamādikālepi
  eseva nayo. Palujjantīti chijjitvā 3- patanti. Neva chārikā paññāyati na masīti
  cakkavāḷamahāpaṭhavī sinerupabbatarājā himavā cakkavāḷapabbato cha kāmasaggā
  paṭhamajjhānabhūmikabrahmalokāti ettake ṭhāne daḍḍhe accharāya gahetabbamattāpi
  chārikā vā aṅgāro vā na paññāyati. Ko mantā ko saddhātāti ko tassa
  saddhāpanatthāya samattho, ko vā tassa saddhātā. Aññattara diṭṭhapadehīti diṭṭhapade
  sotāpanne ariyasāvake ṭhapetvā ko aññe saddahissatīti attho.
      Vītarāgoti vikkhambhanavasena vītarāgo. Sāsanaṁ ājāniṁsūti anusiṭṭhiṁ jāniṁsu,
  brahmalokasahabyatāya maggaṁ paṭipajjiṁsu. Samasamagatiyoti 4- dutiyakabhave 5- sabbākārena
  samagatiko ekagatiko. Uttari mettaṁ bhāveyyanti paṭhamajjhānato uttari yāva
  tikacatukkajjhānaṁ paṇītaṁ katvā mettaṁ bhāveyyaṁ. Cakkhumāti pañcahi cakkhūhi cakkhumā.

  *  *  *  *  *  *
  Footnote: 1 chaṂa. kālakatā 2 Sī. kussubbhā
  3 chaṂa. chijjitvā chijjitvā 4 Sī. samagatiyoti 5 chaṂa. dutiyattabhāve
-------------------------------------------------
[page 200]
  Parinibbutoti bodhipallaṅkeyeva kilesaparinibbānena parinibbuto. Evaṁ aniccalakkhaṇaṁ
  dīpetvā satthari desanaṁ vinivaṭṭente pañcasatāpi te aniccakammaṭṭhānikā bhikkhū
  desanānusārena ñāṇaṁ pesetvā nisinnāsanesuyeva arahattaṁ pāpuṇiṁsūti.
                         3. Nagaropamasuttavaṇṇanā
      [67] Tatiye yatoti yadā. Paccantimanti raṭṭhapariyante raṭṭhāvasāne niviṭṭhaṁ.
  Majjhadesanagarassa pana rakkhākiccaṁ natthi, tena taṁ na gahitaṁ. Nagaraparikkhārehi
  parikkhatanti 1- nagarālaṅkārehi alaṅkataṁ. Akaraṇīyanti akattabbaṁ ajiniyaṁ. 2-
  Gambhīranemāti gambhīrāavāṭā. Sunikhātāti suṭṭhu sannisīdāpitā. Taṁ panetaṁ
  esikāthambhaṁ iṭṭhakāhi vā karonti silāhi vā khadirādīhi vā sārarukkhehi. Taṁ
  nagaraguttatthāya karontā bahinagare karonti, alaṅkāratthāya karontā antonagare. Taṁ
  iṭṭhakāmayaṁ karontā mahantaṁ āvāṭaṁ katvā cayaṁ cinitvā upari aṭṭhaṁsaṁ katvā sudhāya
  limpanti. Yadā hatthinā dantehi abhihato na calati, tadā sulitto nāma hoti.
  Silāthambhādayopi aṭṭhaṁsāeva honti. Te sace aṭṭha ratanā honti, caturatanamattaṁ āvāṭe
  pavisati, caturatanamattaṁ upari hoti, soḷasaratanavīsatiratanesupi eseva nayo. Sabbesañhi
  upaḍḍhaṁ heṭṭhā hoti upaḍḍhaṁ upari. Te gomuttavaṅkā honti, tena tesaṁ antare
  padaramayaṁ 3- katvā kammaṁ kātuṁ sakkā hoti, te pana katacittakammā paggahitaddhajāva
  honti.
      Parikhāti parikkhipitvā ṭhitamātikā. Anupariyāyapathoti anto pākārassa
  pākārena 4- saddhiṁ gato mahāpatho, yattha ṭhitā bahipākāre ṭhitehi saddhiṁ yujjhanti.
  Salākanti saratomarādinissaggiyāvudhaṁ. Jevanikanti ekatodhārādhisesāvudhaṁ.

  *  *  *  *  *  *
  Footnote: 1 Sī.,Ma. parikkhittanti 2 Sī. agamanīyaṁ, Ma. atthapanīyaṁ
  3 Sī. padaracayaṁ, Ma. suparicayaṁ 4 chaṂa. antopākārena
-------------------------------------------------
[page 201]
     Hatthārohāti sabbe 1- hatthiācariyahatthivejjahatthibandhādayo. 2- Assārohāti
  sabbepi assācariyāssavejjāssabandhādayo. Rathikāti sabbepi rathācariyarathayodharatha-
  rakkhādayo. Dhanuggahāti assāsā. Celakāti ye yuddhe jayaddhajaṁ gahetvā purato
  gacchanti. Calakāti "idha rañño ṭhānaṁ hotu, idha asukamahāmattassā"ti evaṁ
  senābyūhakārakā. Piṇḍadāyakāti 3- sāhasikamahāyodhā. Te kira parasenaṁ pavisitvā
  piṇḍapiṇḍamiva chetvā chetvā nayanti, 4- uppatitvā nigacchantīti attho. Ye vā
  saṅgāmamajjhe yodhānaṁ bhattapānīyaṁ gahetvā pavisanti, tesampetaṁ nāmaṁ. Uggā
  rājaputtāti uggatuggatā saṅgāmāvacarā rājaputtā. Pakkhandinoti ye "kassa
  sīsaṁ vā āvudhaṁ vā āharāmā"ti vatvā "asukassā"ti vuttā saṅgāmaṁ pakkhanditvā
  tadeva āharanti, ime pakkhandantīti pakkhandino. Mahānāgā viya mahānāgā, hatthi-
  ādīsupi abhimukhaṁ āgacchantesu anivattiyayodhānaṁ etaṁ adhivacanaṁ. Sūrāti ekasūrā, 5-
  ye sajālikāpi savammikāpi samuddaṁ tarituṁ sakkonti. Cammayodhinoti ye cammakañcukaṁ
  vā pavisitvā saraparittāṇacammaṁ vā gahetvā yujjhanti. Dāsakaputtāti balavasinehā
  gharadāsayodhā. Dovārikoti dvārapālo. Vāsanalepanasampannoti vāsanena
  sabbavivarapaṭicchādanena sudhālepena sampanno, bahi vā khāṇupākārasaṅkhātena vāsanena
  ghanamaṭṭhena ca sudhālepena sampanno puṇṇaghaṭapantiṁ dassetvā katacittakammo
  paggahitaddhajo. Tiṇakaṭṭhodakanti hatthiassādīnaṁ ghāsatthāya gehānañca chādanatthāya
  āharitvā bahūsu ṭhānesu ṭhapitatiṇañca, gehakaraṇapacanādīnaṁ atthāya āharitvā
  ṭhapitakaṭṭhañca, yantehi pavesetvā pokkharaṇīsu ṭhapitaudakañca. Sannicitaṁ hotīti
  paṭikacceva anekesu ṭhānesu suṭṭhu sannicitaṁ hoti. Abbhantarānaṁ ratiyāti
  antonagaravāsīnaṁ ratiatthāya. Aparitassāyāti tāsaṁ anāpajjanatthāya. Sāliyavakanti
  nānappakārā sālī ceva yavā ca. Tilamuggamāsāparaṇṇanti tilamuggamāsā ca
  sesāparaṇṇañca.

  *  *  *  *  *  *
  Footnote: 1 chaṂa. sabbepi 2 su.vi. 1/163/142 3 chaṂa. piṇḍadāyikāti
  4 Sī. dassanti 5 Ma. ekantasūrā, su.vi. 1/163/143
-------------------------------------------------
[page 202]
      Idāni yasmā tathāgatassa nagare kammaṁ nāma natthi, nagarasadisaṁ pana ariyasāvakaṁ
  nagaraparikkhārasadise ca sattadhamme caturāhārasadisāni ca cattāri jhānāni dassetvā
  ekādasasu ṭhānesu arahattaṁ pakkhipitvā desanaṁ nivaṭṭessāmīti 1- ayaṁ upamā āgatā,
  tasmā taṁ desanaṁ pakāsetuṁ idaṁ evameva khotiādi āraddhaṁ. Tattha saddhammehīti
  sudhammehi. Saddhoti okappanasaddhāya ceva paccakkhasaddhāya ca samannāgato. Tattha
  dānasīlādīnaṁ phalaṁ saddahitvā dānādipuññakaraṇe saddhā okappanasaddhā nāMa.
  Maggena āgatasaddhā paccakkhasaddhā nāMa. Pasādasaddhātipi esāeva. Tassā
  lakkhaṇādīni vibhāvetabbāni. 2-
      "sampakkhandanalakkhaṇā Ca mahārāja saddhā sampasādanalakkhaṇā cā"ti hi
  vacanato idaṁ saddhāya lakkhaṇaṁ nāMa. "tīhi Bhikkhave ṭhānehi saddho pasanno
  veditabbo, katamehi tīhi. Sīlavantānaṁ dassanakāmo hotī"tiādinā 3- nayena vuttaṁ pana
  saddhāya nimittaṁ nāMa. "ko Cāhāro saddhāya, saddhammassavanantissa vacanīyan"ti 4-
  ayaṁ panassā āhāro nāMa. "saddhāpabbajitassa Bhikkhave bhikkhuno ayamanudhammo hoti,
  yaṁ rūpe nibbidābahulo viharissatī"ti 5- ayamassa anudhammo nāMa. "saddhā Bandhati
  pātheyyaṁ, sirī bhogānamāsayo. 6- Saddhā dutiyā purisassa hoti. 7- Saddhāya tarati
  oghaṁ. 8- Saddhā bījaṁ tapo vuṭṭhi. 9- Saddhāhattho mahānāgo. Upekkhāsetadantavā"ti-
  ādīsu pana suttesu etissā baddhabhattapuṭādisarikkhatāya anekasarasatā bhagavatā pakāsitā.
  Imasmiṁ pana nagaropamasuttante esā acalasuppatiṭṭhitatāya esikāthambhasadisā katvā
  dassitā.
      Saddhesikoti saddhaṁ esikāthambhaṁ katvā ariyasāvako akusalaṁ pajahatīti iminā
  nayena sabbapadesu yojanā kātabbā. Apicettha hirottappehi tīsu dvāresu saṁvaro

  *  *  *  *  *  *
  Footnote: 1 chaṂa. vinivaṭṭessāmīti 2 chaṂa. lakkhaṇādīhi vibhāgo veditabbo
  3 aṅṭika. 20/42/145 tiṭhānasutta 4 aṅ. dasaka. 24/61/91 avijjāsutta
  5 vihareyyāti, saṁ.kha. 17/146/144 nibbidābahulasutta
  6 saṁ.sa. 15/79/50 pātheyyasutta 7 saṁ.sa. 15/36/28 saddhāsutta
  8 saṁ.sa. 15/246/258 āḷavakasutta 9 khu.su. 25/77/350 kasibhāradvājasutta
-------------------------------------------------
[page 203]
  Sampajjati, so catupārisuddhisīlaṁ hoti. Iti imasmiṁ sutte ekādasasu ṭhānesu
  arahattaṁ pakkhipitvā desanāya kūṭaṁ gahitanti veditabbaṁ.
                         4. Dhammaññūsuttavaṇṇanā
      [68] Catutthe kālaṁ jānātīti yuttappattakālaṁ jānāti. Ayaṁ kālo
  uddesassāti ayaṁ buddhavacanaṁ uggaṇhanakālo. Paripucchāyāti atthānatthaṁ
  kāraṇākāraṇaṁ paripucchāya. Yogassāti yoge kammaṁ pakkhipanassa. Paṭisallānassāti
  nilīyanassa ekībhāvassa. Dhammānudhammapaṭipannoti navannaṁ lokuttaradhammānaṁ anurūpadhammaṁ
  pubbabhāgapaṭipadaṁ paṭipanno. Evaṁ kho bhikkhave bhikkhu puggalaparoparaññū hotīti
  evaṁ bhikkhu puggalānaṁ paroparaṁ tikkhamudubhāvaṁ jānanasamattho nāma hoti.
                        5. Pāricchattakasuttavaṇṇanā
      [69] Pañcame pannapalāsoti 1- patitapalāso. Jālakajātoti sañjātapattapupphajālo.
  Tassa hi pattajālañca pupphajālañca saheva nikkhamati. Khārakajātoti pāṭiekkaṁ
  saṇṭhitena 2- suvibhattakena pattajālakena ca pupphajālakena ca samannāgato. Kuḍumalakajātoti 3-
  sañjātamakulo. Kokāsakajātoti 4- avikasitehi mahākucchīhi sambhinnamukhehi
  pupphehi samannāgato. Sabbaphāliphulloti sabbākārena supupphito. Dibbe
  cattāro māseti dibbena āyunā cattāro māse. Manussagaṇanāya pana tāni
  dvādasavassasahassāni honti. Paricārentīti ito cito ca indariyāni cārenti,
  kīḷanti ramantīti attho.
      Ābhāya phuṭaṁ hotīti tattakaṁ ṭhānaṁ obhāsena phuṭaṁ hoti. Tesañhi pupphānaṁ
  bālasuriyassa viya ābhā hoti, pattāni paṇṇacchattappamāṇāni, anto

  *  *  *  *  *  *
  Footnote: 1 ka. paṇḍupalāsoti 2 chaṂa. sañjātena
  3 chaṂa. kuṭumalakajāto 4 chaṂa. korakajāto
-------------------------------------------------
[page 204]
  Mahātumbamattā reṇu hoti. Pupphite pana pāricchattake ārohanakiccaṁ vā aṅkusakaṁ
  gahetvā namanakiccaṁ vā pupphāharaṇatthaṁ caṅkoṭakakiccaṁ vā natthi, kantanakavāto
  uṭṭhahitvā pupphāni vaṇṭato kantati, sampaṭicchanakavāto sampaṭicchati, pavesanakavāto
  sudhammaṁ devasabhaṁ paveseti, sammajjanakavāto purāṇapupphāni nīharati, santharaṇakavāto
  pattakaṇṇikakesarāni rañjento santharati. Majjhaṭṭhāne dhammāsanaṁ hoti yojanappamāṇo
  ratanapallaṅko upari tiyojanena setacchattena dhāriyamānena, tadanantaraṁ sakkassa
  devarañño āsanaṁ attharīyati, tato tettiṁsāya devaputtānaṁ, tato aññesaṁ mahesakkhānaṁ
  devānaṁ, aññataradevatānaṁ pupphakaṇṇikāva āsanaṁ hoti, devā devasabhaṁ pavisitvā
  nisīdanti. Tato pupphehi reṇuvaṭṭi uggantvā uparikaṇṇikaṁ āhacca nipatamānā
  devatānaṁ tigāvutappamāṇaṁ attabhāvaṁ lākhārasaparikammasajjitaṁ viya suvaṇṇacuṇṇapiñjaraṁ
  viya karoti. Ekacce pana 1- devā ekekaṁ pupphaṁ gahetvā aññamaññaṁ paharantāpi
  kīḷantiyeva. Paharaṇakālepi mahātumbappamāṇā reṇu nikkhamitvā sarīraṁ pabhāsampannehi
  gandhacuṇṇehi sañjātamanosilārāgaṁ viya karoti. Evaṁ sā kīḷā catūhi
  māsehi pariyosānaṁ gacchati. Ayamānubhāvoti ayaṁ anuppharituṁ ānubhāvo.
      Idāni yasmā na satthā pāricchattakena atthiko, tena pana saddhiṁ upametvā
  satta ariyasāvake dassetukāmo, tasmā te dassetuṁ evameva khotiādimāha. Tattha
  pabbajjāya cetetīti pabbajissāmīti cinteti. Devānanti devānaṁ viya. Yāva
  brahmalokā saddo abbhuggacchatīti paṭhavītalato yāva brahmalokā sādhukārasaddena
  sabbaṁ ekasaddameva hoti. Ayamānubhāvoti ayaṁ khīṇāsavassa bhikkhuno anuppharaṇānu-
  bhāvo. Imasmiṁ pana sutte catupārisuddhisīlaṁ pabbajjāsannisitaṁ hoti, kasiṇaparikammaṁ
  paṭhamajjhānasannissitaṁ, vipassanāya saddhiṁ tayo maggā tīṇi ca phalāni arahattamagga-
  sannisitāni honti. Desanāya heṭṭhato vā uparito vā ubhayato vā paricchedo
  hoti, idha pana ubhayato paricchedo. Tenetaṁ vuttaṁ. Saṅkhepato panettha vaṭṭavivaṭṭaṁ
  kathitanti veditabbaṁ.

  *  *  *  *  *  *
  Footnote: 1 chaṂa. ayaṁ saddo na dissati
-------------------------------------------------
[page 205]
                         6. Sakkaccasuttavaṇṇanā
      [70] Chaṭṭhe parisuddhā ca bhavissantīti bhiyyoso mattāya parisuddhā
  bhavissanti nimmalā. Sakammāragatoti ettha sakāro nipātamattaṁ, kammāragato
  kammāruddhanagatoti attho.
                         7. Bhāvanāsuttavaṇṇanā
      [71] Sattame ananuyuttassāti na yuttappayuttassa hutvā viharato. Seyyathāpi
  bhikkhave kukkuṭiyā aṇḍānīti imā kaṇhapakkhasukkapakkhavasena dve upamā vuttā.
  Tāsu kaṇhapakkhaupamā atthassa asādhikā, itarā sādhikāti sukkapakkhaupamāyaeva
  attho veditabbo. Seyyathāpīti opammatthe nipāto. Apīti sambhāvanatthe.
  Ubhayenāpi seyyathāpi nāma bhikkhaveti dasseti. Kukkuṭiyā aṇḍāni aṭṭha vā
  dasa vā dvādasa vāti ettha pana kiñcāpi kukkuṭiyā vuttappakārato
  ūnādhikānipi aṇḍāni honti, vacanasiliṭṭhatāya panetaṁ vuttaṁ. Evañhi loke
  siliṭṭhavacanaṁ hoti. Tānassūti tāni assu, bhaveyyunti attho. Kukkuṭiyā sammā
  adhisayitānīti tāya janettiyā kukkuṭiyā pakkhe pasāretvā tesaṁ upari sayantiyā
  sammā adhisayitāni. Sammā pariseditānīti kālena kālaṁ utuṁ gaṇhāpentiyā
  suṭṭhu samantato seditāni, usmīkatānīti vuttaṁ hoti. Sammā paribhāvitānīti kālena
  kālaṁ suṭṭhu samantato paribhāvitāni, kukkuṭagandhaṁ gaṇhāpitānīti attho.
      Kiñcāpi tassā kukkuṭiyāti tassā kukkuṭiyā imaṁ tividhakiriyākaraṇena
  appamādaṁ katvā kiñcāpi na evaṁ icchā uppajjeyya. Athakho bhabbāva teti
  athakho te kukkuṭapotakā vuttanayena sotthinā abhinibbhijjituṁ bhabbāva. Te hi
  yasmā tāya kukkuṭiyā evaṁ tīhākārehi tāni aṇḍāni paripāliyamānāni na
  pūtīni honti. Yopi nesaṁ allasineho, so pariyādānaṁ gacchati, kapālaṁ tanukaṁ
-------------------------------------------------
[page 206]
  Hoti, pādanakhasikhā ca mukhatuṇḍakañca kharaṁ hoti, kukkuṭapotakā sayaṁpi pariṇāmaṁ
  gacchanti. Kapālassa tanuttā bahiddhā āloko anto paññāyati, tasmā "ciraṁ
  vata mayaṁ saṅkuṭitahatthapādā sambādhe sayimhā, ayañca bahi āloko dissati,
  ettha dāni no sukhavihāro bhavissatī"ti nikkhamitukāmā hutvā kapālaṁ pādena
  paharanti, gīvaṁ pasārenti, tato taṁ kapālaṁ dvedhā bhijjati. Atha te pakkhe
  vidhunantā taṁkhaṇānurūpaṁ viravantā nikkhamantiyeva. Nikkhamantā ca gāmakkhettaṁ
  upasobhayamānā vicaranti.
      Evameva khoti idaṁ opammasampaṭipādanaṁ. Taṁ evaṁ atthena saṁsanditvā
  veditabbaṁ:- tassā kukkuṭiyā aṇḍesu adhisayanāditividhakiriyākaraṇaṁ viya hi
  imassa bhikkhuno bhāvanaṁ anuyuttakālo, kukkuṭiyā tividhakiriyāsampādanena aṇḍānaṁ
  apūtibhāvo viya bhāvanaṁ anuyuttassa bhikkhuno tividhānupassanāsampādanena vipassanā-
  ñāṇassa aparihāni, tassā kukkuṭiyā tividhakiriyākaraṇena aṇḍānaṁ allasineha-
  pariyādānaṁ viya tassa bhikkhuno tividhānupassanāsampādanena bhavattayānugatanikanti-
  sinehapariyādānaṁ, aṇḍakapālānaṁ tanubhāvo viya bhikkhuno avijjaṇḍakosassa
  tanubhāvo, kukkuṭapotakānaṁ nakhatuṇḍakānaṁ thaddhabhāvo viya bhikkhuno vipassanā-
  ñāṇassa tikkhakharavippasannasūrabhāvo, kukkuṭapotakānaṁ pariṇāmakālo viya bhikkhuno
  vipassanāñāṇassa parimāṇakālo vaḍḍhikālo gabbhagahaṇakālo, kukkuṭapotakānaṁ
  pādanakhasikhāya vā mukhatuṇḍakena vā aṇḍakosaṁ padāletvā pakkhe papphoṭetvā
  sotthinā abhinibbhidākālo viya tassa bhikkhuno vipassanāñāṇagabbhaṁ gaṇhāpetvā
  vicarantassa tajjātikaṁ utusappāyaṁ vā bhojanasappāyaṁ vā puggalasappāyaṁ
  dhammassavanasappāyaṁ vā labhitvā ekāsane nisinnasseva vipassanaṁ vaḍḍhentassa
  anupubbādhigatena arahattamaggena avijjaṇḍakosaṁ padāletvā abhiññāpakkhe
  papphoṭetvā sotthinā arahattappattakālo veditabbo.
-------------------------------------------------
[page 207]
      Yathā pana kukkuṭapotakānaṁ pariṇatabhāvaṁ ñatvā mātāpi aṇḍakosaṁ bhindati,
  evaṁ tathārūpassa bhikkhuno ñāṇaparipākaṁ ñatvā satthāpi:-
             "ucchinda sinehamattano kumudaṁ sāradikaṁva pāṇinā
              santimaggameva brūhaya nibbānaṁ sugatena desitan"ti- 1-
  ādinā nayena obhāsaṁ pharitvā gāthāya avijjaṇḍakosaṁ paharati. So gāthā-
  pariyosāne avijjaṇḍakosaṁ bhinditvā arahattaṁ pāpuṇāti. Tato paṭṭhāya yathā te
  kukkuṭapotakā gāmakkhettaṁ upasobhayamānā tattha vicaranti, evaṁ ayaṁpi mahākhīṇāsavo
  nibbānārammaṇaṁ phalasamāpattiṁ appetvā saṁghārāmaṁ upasobhayamāno vicarati.
      Phalagaṇḍassāti vaḍḍhakissa. Eso 2- hi olambakasaṅkhātabalaṁ dhāretvā 3- dārūnaṁ
  gaṇḍaṁ haratīti phalagaṇḍoti vuccati. Vāsijaṭeti vāsīdaṇḍakassa gahaṇaṭṭhāne. Ettakaṁ
  vā me ajja āsavānaṁ khīṇanti pabbajitassa hi pabbajjāsaṅkhepena uddesena
  paripucchāya yonisomanasikārena vattapaṭipattiyā 4- niccakālaṁ āsavā khīyanti. Evaṁ
  khīyamānānaṁ pana nesaṁ "ettakaṁ ajja khīṇaṁ ettakaṁ hiyyo"ti evamassa ñāṇaṁ
  na hotīti attho. Imāya upamāya vipassanānisaṁso dīpito.
      Hemantikenāti hemantasamayena. Paṭippassambhantīti 5- thirabhāvena parihāyanti.
  Evameva khoti ettha mahāsamuddo viya sāsanaṁ daṭṭhabbaṁ, nāvā viya yogāvacaro,
  nāvāya mahāsamudde pariyāyanaṁ viya imassa bhikkhuno ūnapañcavassakāle
  ācariyupajjhāyānaṁ santike vicaraṇaṁ, nāvāya mahāsamuddaudakena khajjamānānaṁ
  bandhanānaṁ tanubhāvo viya bhikkhuno pabbajjāsaṅkhepena uddesaparipucchādīhiyeva
  saṁyojanānaṁ tanubhāvo, nāvāya thale ukkhittakālo viya bhikkhuno nissayamuttakassa
  kammaṭṭhānaṁ gahetvā araññe vasanakālo, divā vātātapena saṁsussanaṁ viya

  *  *  *  *  *  *
  Footnote: 1 khuḍha. 25/285/66 sārīputtattherassa saddhivihārikavatthu 2 chaṂa. so
  3 chaṂa. cāretvā 4 chaṂa. vattapaṭipattiyā ca 5 Ma. parihāyantīti
-------------------------------------------------
[page 208]
  Vipassanāñāṇena taṇhāsinehassa saṁsussanaṁ, rattiṁ himodakena temanaṁ viya
  kammaṭṭhānaṁ nissāya uppannena pītipāmojjena cittatemanaṁ, rattindivaṁ vātātapehi
  ceva himodakena ca paripakkaparitintānaṁ 1- bandhanānaṁ dubbalabhāvo viya vipassanā-
  ñāṇapītipāmojjehi saṁyojanānaṁ bhiyyoso mattāya dubbalabhāvo, pāvussakamegho viya
  arahattamaggañāṇaṁ, meghavuṭṭhiudakena nāvāya antopūtibhāvo viya āraddhavipassakassa
  rūpasattakādivasena vipassanaṁ vaḍḍhentassa okkhāyamāne pakkhāyamāne kammaṭṭhāne
  ekadivasaṁ utusappāyādīni laddhā ekapallaṅkena nisinnassa arahattaphalādhigamo,
  pūtibandhanāya nāvāya kiñci kālaṁ ṭhānaṁ 2- viya khīṇasaṁyojanassa arahato mahājanaṁ
  anuggaṇhantassa yāvatāyukaṁ ṭhānaṁ, pūtibandhanāya nāvāya anupubbena bhijjitvā
  apaṇṇattikabhāvūpagamo viya khīṇāsavassa upādinnakakkhandhabhedena anupādisesāya
  nibbānadhātuyā parinibbutassa apaṇṇattikabhāvūpagamoti imāya upamāya saṁyojanānaṁ
  dubbalatā dīpitā.
                       8. Aggikkhandhopamasuttavaṇṇanā
      [72] Aṭṭhamaṁ atthuppattiyaṁ kathitaṁ. Atthuppatti panassa heṭṭhā
  cūḷaccharāsaṅghātasuttavaṇṇanāya 3- vitthāritāeva. Passatha noti passatha nu.
  Āliṅgitvāti upagūhitvā. Upanisīdeyyāti samīpe nissāya nisīdeyya.
  Upanipajjeyyāti upagantvā nipajjeyya. Ārocayāmīti ācikkhāmi. Paṭivedayāmīti
  paṭivedetvā jānāpetvā kathemi. Vālarajjuyāti assavālagovālehi vaṭṭitarajjuyā.
  Paccorasminti uramajjhe. Pheṇuddehakanti pheṇaṁ uddahitvā, 4- ussādetvāti
  attho. Attatthanti attano diṭṭhadhammikasamparāyikalokiyalokuttaraṁ atthaṁ.
  Paratthobhayatthesupi eseva nayo. Sesamettha yaṁ vattabbaṁ siyā, taṁ sabbaṁ
  cūḷaccharāsaṅghātasuttassa 5- atthuppattiyaṁ kathitameva.

  *  *  *  *  *  *
  Footnote: 1 chaṂa. parisukkha.... 2 Sī. kañcikālaṭṭhānaṁ 3 mano. pū. 1/51/54
  4 chaṂa. uddehitvā 5 aṅ.ekaka. 20/53-55/9 accharāsaṅghātavagga
-------------------------------------------------
[page 209]
  Idañca pana suttaṁ kathetvā satthā cūḷaccharāsaṅghātasuttaṁ kathesi. Navamaṁ
  uttānatthameva.
                          10. Arakasuttavaṇṇanā
      [74] Dasame parittanti appaṁ thokaṁ. Tañhi sarasaparittatāyapi khaṇaparittatāyapi
  ṭhitiparittatāyapi parittameva. Lahuṁ uppajjitvā nirujjhanato lahukaṁ. 1- Mantāya
  phoṭṭhabbanti mantāya phoṭṭhabbaṁ, puññāya jānitabbanti attho. Pabbateyyāti
  pabbatasambhavā. Hārahārinīti rukkhanaḷaveḷuādīni haritabbāni harituṁ samatthā. Sesaṁ
  sabbattha uttānamevāti.
                           Mahāvaggo sattamo
                          ---------------
                             8. Vinayavagga
                        1. Paṭhamavinayadharasuttavaṇṇanā
      [75] Aṭṭhamassa paṭhame āpattiṁ jānātīti āpattiṁyeva āpattīti jānāti.
  Sesapadesupi eseva nayo.
                        2. Dutiyavinayadharasuttavaṇṇanā
      [76] Dutiye svāgatānīti suāgatāni suppaguṇāni. Suvibhattānīti koṭṭhāsato
  suṭṭhu vibhattāni. Suppavattīnīti āvajjitāvajjitaṭṭhāne suṭṭhu pavattāni daḷhaṁ
  paguṇāni. Suvinicchitānīti suṭṭhu vinicchitāni. Suttasoti vibhaṅgato.
  Anubyañjanasoti khandhakaparivārato.

  *  *  *  *  *  *
  Footnote: 1 Sī. lahusaṁ, ṭīkāyaṁ ca
-------------------------------------------------
[page 210]
                        3. Tatiyavinayadharasuttavaṇṇanā
      [77] Tatiye vinaye kho pana ṭhito hotīti vinayalakkhaṇe patiṭṭhito hoti.
  Asaṁhīroti na sakkā hoti gahitaggahaṇaṁ vissajjāpetuṁ.
                        9. Satthusāsanasuttavaṇṇanā
      [83] Navame ekoti adutiyo. Vūpakaṭṭhoti kāyena gaṇato, cittena kilesehi
  vūpakaṭṭho dūrībhūto. Appamattoti satiavippavāse ṭhito. Pahitattoti pesitatto.
  Nibbidāyāti vaṭṭe ukkaṇṭhanatthāya. Virāgāyāti rāgādīnaṁ virajjanatthāya.
  Nirodhāyāti appavattikaraṇatthāya. Vūpasamāyāti kilesavūpasamāya appavattiyā.
  Abhiññāyāti tilakkhaṇaṁ āropetvā abhijānanatthāya. Sambodhāyāti maggasaṅkhātassa
  sambodhassa atthāya. Nibbānāyāti nibbānassa sacchikaraṇatthāya.
                       10. Adhikaraṇasamathasuttavaṇṇanā
      [84] Dasame adhikaraṇāni samenti vūpasamentīti adhikaraṇasamathā.
  Uppannuppannānanti uppannānaṁ uppannānaṁ. Adhikaraṇānanti vivādādhikaraṇaṁ
  anuvādādhikaraṇaṁ āpattādhikaraṇaṁ kiccādhikaraṇanti imesaṁ catunnaṁ. Samathāya vūpasamāyāti
  samathatthañceva vūpasamanatthañca. Sammukhāvinayo dātabbo .pe. Tiṇavitthārakoti ime
  satta samathā dātabbā. Tesaṁ vinicchayo vinayavaṇṇanāto 1- gahetabbo. Apica dīghanikāye
  saṅgītisuttavaṇṇanāyaṁpi 2- vitthāritoyeva, tathā majjhimanikāye sāmagāmasutta-
  vaṇṇanāyāti.
                          Vinayavaggo aṭṭhamo.

  *  *  *  *  *  *
  Footnote: 1 chaṂa. vinicchayo vinayasaṁvaṇṇanato 2 su.vi. 3/331/239,240-2
-------------------------------------------------
[page 211]
      Ito parāni satta suttāni uttānatthāneva. Na hettha kiñci heṭṭhā
  avuttanayaṁ nāma atthīti.
                    Manorathapūraṇiyā aṅguttaranikāyaṭṭhakathāya
                       sattakanipātavaṇṇanā niṭṭhitā.
                        ------------------
-------------------------------------------------
[page 212]
                           Aṭṭhakanipātavaṇṇanā
                           1. Paṭhamapaṇṇāsaka
                            1. Mettāvagga
                         1. Mettāsuttavaṇṇanā
      [1] Aṭṭhakanipātassa paṭhame āsevitāyāti ādarena sevitāya. Bhāvitāyāti
  vaḍḍhitāya. Bahulīkatāyāti punappunaṁ katāya. Yānīkatāyāti yuttayānasadisakatāya.
  Vatthukatāyāti patiṭṭhānaṭṭhena vatthu viya katāya. Anuṭṭhitāyāti paccupaṭṭhitāya.
  Paricitāyāti samanto citāya upacitāya. Susamāraddhāyāti suṭṭhu samāraddhāya
  sukatāya. Ānisaṁsāti guṇā. Sukhaṁ supatītiādīsu yaṁ vattabbaṁ, taṁ ekādasakanipāte
  vakkhāMa.
      Appamāṇanti pharaṇavasena appamāṇaṁ. Tanū saṁyojanā honti, passato
  upadhikkhayanti mettāpadaṭṭhānāya vipassanāya anukkamena upadhikkhayasaṅkhātaṁ arahattaṁ
  pattassa dasa saṁyojanā pahīyantīti attho. Athavā tanū saṁyojanā hontīti
  paṭighañceva paṭighasampayuttasaṁyojanā ca tanukā honti. Passato upadhikkhayanti tesaṁyeva
  kilesūpadhīnaṁ khayasaṅkhātaṁ arahattaṁ 1- adhigamavasena passantassa. Kusalaṁ 2- tena hotīti tena
  mettāyanena kusalaṁ 3- hoti. Sattasaṇḍanti sattasaṅkhātena saṇḍena samannāgataṁ,
  sattabharitanti attho. Jinitvāti 4- adaṇḍena asatthena dhammeneva vijinitvā.
  Rājissayoti isisadisā dhammikarājāno. Yajamānāti dānāni dadamānā. Anucariyagāti 5-
  vicariṁsu.

  *  *  *  *  *  *
  Footnote: 1 chaṂa. mettaṁ 2 chaṂa. kusalī 3 chaṂa. kusalo
  4 chaṂa. vijetvāti 5 chaṂa. anupariyagāti
-------------------------------------------------
[page 213]
      Sassamedhantiādīsu 1- porāṇakadhammikarājakāle 2- kira sassamedhaṁ purisamedhaṁ
  sammāpāsaṁ vājapeyyanti 3- cattāri saṅgahavatthūni ahesuṁ, yehi rājāno lokaṁ
  saṅgaṇhiṁsu. Tattha nipphannasassato dasamabhāgaggahaṇaṁ sassamedhaṁ nāma, sassasampādane
  medhāvitāti attho. Mahāyodhānaṁ chamāsikabhattavetanānuppadānaṁ purisamedhaṁ nāma,
  purisasaṅgaṇhane medhāvitāti attho. Daliddamanussānaṁ hatthato lekhaṁ gahetvā tīṇi
  vassāni vinā vaḍḍhiyā sahassadvisahassamattadhanānuppadānaṁ sammāpāsaṁ nāMa. Tañhi sammā
  manusse pāseti hadaye bandhitvā viya ṭhapeti, tasmā sammāpāsanti vuccati. "tāta
  Mātulā"tiādinā nayena pana saṇhavācābhaṇanaṁ vājapeyyaṁ nāma, piyavācāti attho. Evaṁ
  catūhi saṅgahavatthūhi saṅgahitaṁ raṭṭhaṁ iddhañceva hoti phītañca bahutannapānaṁ 4- khemaṁ
  nirabbudaṁ. Manussā sammodamānā 5- ure putte naccentā apārutagharā viharanti.
  Idaṁ gharadvāresu aggaḷānaṁ abhāvato niraggaḷanti vuccati. Ayaṁ porāṇikā
  paveṇi.
      Aparabhāge pana okkākarājakāle brāhmaṇā imāni cattāri saṅgahavatthūni
  imañca raṭṭhasampattiṁ parivattetvā uddhaṁmūlakaṁ katvā assamedhantiādike pañca
  yaññe nāma akaṁsu. Tesu assamettha medhanti vadhentīti assamedho. Dvīhi pariyaññehi
  yajitabbassa ekavīsatiyūpassa ekasmiṁ pacchimadivaseyeva sattanavutipañcapasusata-
  ghātabhiṁsanassa ṭhapetvā bhūmiñca purise ca avasesasabbavibhavadakkhiṇassa yaññassetaṁ adhivacanaṁ.
  Purisamettha medhantīti purisamedho. Catūhi pariyaññehi yajitabbassa saddhiṁ bhūmiyā
  assamedhe vuttavibhavadakkhiṇassa yaññassetaṁ adhivacanaṁ. Sammamettha pāsantīti
  sammāpāso. Divase divase yugacchiggaḷe pavesanadaṇḍasaṅkhātaṁ sammaṁ khipitvā tassa
  patitokāse vediṁ katvā saṁhārimehi yūpādīhi sarassatīnadiyā nimuggokāsato pabhūti

  *  *  *  *  *  *
  Footnote: 1 chaṂa. assamedhantiādīsu, sā.pa. 1/120/138 yaññasuttavaṇṇanā
  2 chaṂa. porāṇakarājakāle 3 chaṂa. vācāpeyyanti. evamuparipi
  4 chaṂa. bahuannapānaṁ 5 chaṂa. manussā mudā modamānā
-------------------------------------------------
[page 214]
  Paṭilomaṁ gacchantena yajitabbassa satrayāgassetaṁ 1- adhivacanaṁ. Vājamettha pivantīti
  vājapeyyo. Ekena pariyaññena sattarasahi pasūhi yajitabbassa beluvayūpassa sattarasayutta-
  dakkhiṇassa 2- yaññassetaṁ adhivacanaṁ. Natthi ettha aggaḷāti niraggaḷo. Navahi
  pariyaññehi yajitabbassa saddhiṁ bhūmiyā ca purisehi ca assamedhe vuttavibhavadakkhiṇassa
  sabbamedhapariyāyanāmassa assamedhavikappassetaṁ adhivacanaṁ.
      Kalampi te nānubhavanti soḷasinti te sabbepi mahāyāgā ekassa metta-
  cittassa vipākamahantatāya soḷasiṁ kalaṁ na agghanti, soḷasamaṁ bhāgaṁ na pāpuṇantīti
  attho. Na jinātīti na attanā parassa jāniṁ karoti. Na jāpayeti na parena
  parassa jāniṁ kāreti. Mettaṁsoti mettāsamādhicittakoṭṭhāso 3- hutvā. Sabba-
  bhūtānanti sabbasattesu. Veraṁ tassa na kenacīti tassa kenaci saddhiṁ akusalaveraṁ
  vā puggalaveraṁ vā natthi.
                          2. Paññāsuttavaṇṇanā
      [2] Dutiye ādibrahmacariyikāyāti maggabrahmacariyassa ādibhūtāya. Paññāyāti
  vipassanāya. Garuṭṭhāniyanti gāravuppattipaccayabhūtaṁ garubhāvanīyaṁ. Tibbanti bahalaṁ. 4-
  Paripucchatīti atthapālianusandhipubbāparāni 5- pucchati. Paripañhatīti pañhaṁ karoti,
  idañcidañca paripucchissāmīti vitakketi. Dvayenāti duvidhena. Anānākathikoti
  anānattakathiko hoti. Atiracchānakathikoti nānāvidhaṁ tiracchānakathaṁ na katheti. Ariyaṁ
  vā tuṇhībhāvanti ariyatuṇhībhāvo nāma catutthajjhānaṁ sesakammaṭṭhānamanasikāropi
  pavattati. 6- Jānaṁ jānātīti jānitabbaṁ jānāti. Passaṁ passatīti passitabbaṁ passati.
  Piyatāyāti piyabhāvatthāya. Garutāyāti garubhāvatthāya. Bhāvanāyāti bhāvanatthāya guṇa-
  sambhāvanāya vā. Sāmaññāyāti samaṇadhammatthāya. Ekībhāvāyāti nirantarabhāvatthāya.

  *  *  *  *  *  *
  Footnote: 1 Ma. sataghātassetaṁ 2 Ma. sattarasasattarasakadakkhiṇassa, cha. sattarasakadakkhiṇassa
  3 chaṂa. mettāyamānacittakoṭṭhāso 4 Ma. balavaṁ
  5 chaṂa.....pubbāparaṁ 6 chaṂa. vaṭṭati
-------------------------------------------------
[page 215]
                       3-4. Appiyasuttadvayavaṇṇanā
      [3-4] Tatiye appiyapasaṁsīti appiyajanassa pasaṁsako vaṇṇabhāṇī. Piyagarahīti
  piyajanassa nindako garahako. Catutthe anavaññattikāmoti "aho vata maṁ aññena
  avajāneyyun"ti anavajānanakāmo. Akālaññūti kālākālaṁ 1- na jānāti, akāle
  katheti. Asucīti asucikāyakammādīhi samannāgato.
                       5. Paṭhamalokadhammasuttavaṇṇanā
      [5] Pañcame lokassa dhammāti lokadhammā. Etehi vimuttā 2- nāma natthi,
  buddhānaṁpi honti. Tenevāha lokaṁ anuparivattantīti anubandhanti nappajahanti,
  lokato na nivattantīti attho. Loko ca aṭṭha lokadhamme anuparivattatīti ayañca
  loko ete anubandhati na pajahati, tehi dhammehi na nivattatīti attho.
      Lābho alābhoti lābhe āgate alābho āgatoyevāti veditabbo. Ayasādīsupi
  eseva nayo. Avekkhati vipariṇāmadhammeti "vipariṇāmadhammā ime"ti evaṁ avekkhati.
  Vidhūpitāti vidhamitā viddhaṁsitā. Padañca ñatvāti nibbānapadaṁ jānitvā.
  Sammappajānāti bhavassa pāragūti bhavassa pāraṁ gato nipphattiṁ matthakaṁ patto, nibbānapadaṁ
  ñatvāva taṁ pāraṁ gatabhāvaṁ sammappajānātīti. Imasmiṁ sutte vaṭṭavivaṭṭaṁ kathitaṁ.
                       6. Dutiyalokadhammasuttavaṇṇanā
      [6] Chaṭṭhe ko visesoti kiṁ visesakāraṇaṁ. Ko adhippāyasoti 3- ko adhikap-
  payogo. Pariyādāyāti gahetvā pariniṭṭhapetvā. Idhāpi vaṭṭavivaṭṭameva kathitaṁ.
                       7. Devadattavipattisuttavaṇṇanā
      [7] Sattame acirapakkanteti saṁghaṁ bhinditvā nacirapakkante. Ārabbhāti

  *  *  *  *  *  *
  Footnote: 1 chaṂa. kathākālaṁ 2 Ma. mutto, cha. muttā 3 chaṂa. adhippayāsoti
-------------------------------------------------
[page 216]
  Āgamma paṭicca sandhāya. Attavipattinti attano vipattiṁ vipannākāraṁ. Sesapadesupi
  eseva nayo. Abhibhuyyāti abhibhavitvā madditvā.
                        8. Uttaravipattisuttavaṇṇanā
       [8] Aṭṭhame vaṭṭajālikāyanti 1- evaṁnāmake vihāre. So kira vaṭṭavane 2-
  niviṭṭhattā vaṭṭajālikāti saṅkhaṁ gato. 3- Pāturahosīti imamatthaṁ devarañño
  ārocessāmīti āgantvā 4- pākaṭo ahosi. Ādibrahmacariyakoti sikkhāttayasaṅgahassa
  sakalabrahmacariyassa 5- ādibhūto.
                          9. Nandasuttavaṇṇanā
      [9] Navame kulaputtoti jātikulaputto. Balavāti thāmasampanno. Pāsādikoti
  rūpasampattiyā pasādajanako. Tibbarāgoti bahalarāgo. 6- Kimaññatthātiādīsu 7-
  ayamattho:- kimaññena kāraṇena kathitena, ayaṁ nando indriyesu guttadvāro
  bhojane mattaññū jāgariyamanuyutto satisampajaññena samannāgato, yehi 8- nando
  sakkoti paripuṇṇaṁ parisuddhaṁ brahmacariyaṁ carituṁ. Sace imehi kāraṇehi samannāgato
  nābhavissa, na sakkuṇeyyāti. Itiha tatrāti 9- evaṁ tattha. Imasmiṁ sutte vaṭṭameva
  kathitaṁ.
                        10. Kāraṇḍavasuttavaṇṇanā
      [10] Dasame aññenāññaṁ paṭicaratīti aññena kāraṇena vacanena vā
  aññaṁ kāraṇaṁ vacanaṁ vā paṭicchādeti. Bahiddhā kathaṁ apanāmetīti bāhirato

  *  *  *  *  *  *
  Footnote: 1 Sī. dhavajālikāyanti, chaṂa. vaṭajālikāyanti 2 chaṂa. vaṭavane
  3 Sī. niṭṭhaṁ gato 4 chaṂa. gantvā
  5 chaṂa. sikkhattayasaṅgahassa sakalasāsanabrahmacariyassa 6 Sī. balavarāgo
  7 chaṂa. kimaññatrāti 8 Sī.,Ma. yena 9 chaṂa. tatthāti
-------------------------------------------------
[page 217]
  Aññaṁ āgantukakathaṁ otāreti. 1- Apaneyyoti nīharitabbo esa. 2- Samaṇadūsīti
  samaṇadūsako. Samaṇapalāpoti vīhīsu vīhipalāpo viya nissāratāya samaṇesu samaṇa-
  palāPo. Samaṇakaraṇḍavoti samaṇakacavaro. Bahiddhā nāsentīti bahi nīharanti. Yavakaraṇeti
  yavakkhette. Phusayamānassāti 3- ucce ṭhāne ṭhatvā mahāvāte ophunīyamānassa.
  Apasammajjantīti sāradhaññānaṁ ekato dubbaladhaññānaṁ ekato karaṇatthaṁ punappunaṁ
  apasammajjantīti, apasammajjanīsaṅkhātena vātaggāhinā suppena vā vatthena vā
  nīharanti. 4- Daddaranti daddarasaddaṁ. 5-
      Saṁvāsāyāti 6- saṁvāsena. Vijānethāti 7- jāneyyātha. Santavācoti saṇhavāco.
  Janavatīti janamajjhe. Raho karoti karaṇanti karaṇaṁ vuccati pāpakammaṁ, taṁ raho
  paṭicchanno hutvā karoti. Saṁsappī ca musāvādīti saṁsappitvā musāvādī, musā
  bhaṇanto saṁsappati phandatīti attho. Imasmiṁ sutte vaṭṭameva kathetvā gāthāsu
  vaṭṭavivaṭṭaṁ kathitanti.
                          Mettāvaggo paṭhamo
                          --------------
                             2. Mahāvagga
                         1. Verañjasuttavaṇṇanā
        [11] Dutiyassa paṭhame abhivādetīti evamādīni na samaṇo gotamoti ettha
  vuttanakārena yojetvā evamatthato veditabbāni 8- "na vandati nāsanā vuṭṭhāti,
  nāpi `idha bhonto nisīdantū'ti evaṁ āsanena vā nimantetī"ti. Ettha hi vāsaddo

  *  *  *  *  *  *
  Footnote: 1 Ma. osāreti 2 chaṂa. apaneyyesoti apaneyyo nīharitabbo esa
  3 chaṂa. phuṇamānassāti 4 Sī.,ka. paharanti 5 Sī.,ka. babbarasaddaṁ
  6 chaṂa. saṁvāsāyanti 7 chaṂa. vijānāthāti 8 chaṂa. evamettha attho veditabbo
-------------------------------------------------
[page 218]
  Vibhāvane nāma atthe "rūpaṁ niccaṁ vā aniccaṁ vā"tiādīsu viya. Evaṁ vatvā
  atha attano abhivādanādīni akarontaṁ bhagavantaṁ disvā āha tayidaṁ bho gotama
  tathevāti. Yaṁ taṁ mayā sutaṁ, taṁ tatheva, taṁ savanañca me dassanañca saṁsandati
  sameti, atthato ekībhāvaṁ gacchati. Na hi bhavaṁ gotamo .pe. Āsanena vā nimantetīti.
  Evaṁ attanā sutaṁ diṭṭhena nigametvā nindanto āha tayidaṁ bho gotama na
  sampannamevāti taṁ abhivādanādīnaṁ akaraṇaṁ ayuttameva.
      Athassa bhagavā attukkaṁsanaparavambhanadosaṁ anupagamma karuṇāsītalena dahayena
  taṁ aññāṇaṁ vidhamitvā yuttabhāvaṁ dassetukāmo nāhantaṁ brāhmaṇātiādimāha.
  Tatrāyaṁ saṅkhepattho:- ahaṁ brāhmaṇa appaṭihatena sabbaññutañāṇacakkhunā
  olokentopi taṁ puggalaṁ etasmiṁ sadevakādibhede loke na passāmi. Yamahaṁ
  abhivādeyyaṁ vā paccuṭṭheyyaṁ vā āsanena vā nimanteyyaṁ. Anacchariyaṁ vā etaṁ,
  svāhaṁ ajja sabbaññutaṁ patto evarūpaṁ nipaccakārārahaṁ puggalaṁ na passāmi.
  Apica kho yadāpāhaṁ sampatijātova uttarena mukho sattapadavītihārena gantvā sakalaṁ
  dasasahassīlokadhātuṁ olokesiṁ, tadāpi etasmiṁ sadevakādibhede loke taṁ puggalaṁ
  na passāmi, yassāhaṁ 1- evarūpaṁ nipaccakāraṁ kareyyaṁ. Athakho maṁ soḷasakappasahassāyuko
  khīṇāsavamahābrahmāpi añjaliṁ paggahetvā "tvaṁ sadevake 2- loke mahāpuriso, tvaṁ
  sadevakassa lokassa aggo ca jeṭṭho ca seṭṭho ca, natthi tayā uttaritaro"ti
  sañjātasomanasso paṭimānesi. Tadāpi cāhaṁ attanā uttaritaraṁ apassanto
  āsabhivācaṁ nicchāresiṁ "aggohamasmi lokassa, jeṭṭhohamasmi lokassa, seṭṭhohamasmi
  lokassā"ti. Evaṁ sampatijātassāpi mayhaṁ abhivādanādiraho puggalo natthi,
  svāhaṁ idāni sabbaññutaṁ patto kaṁ abhivādeyyaṁ. Tasmā tvaṁ brāhmaṇa mā
  tathāgatā 3- evarūpaṁ paramanipaccakāraṁ patthayi. 4- Yañhi brāhmaṇa tathāgato abhivādeyya

  *  *  *  *  *  *
  Footnote: 1 chaṂa. yamahaṁ 2 chaṂa. ayaṁ pāṭho na dissati
  3 Ma. tathāgate 4 Ma. patthayittha
-------------------------------------------------
[page 219]
  Vā .pe. Āsanena vā nimanteyya, muddhāpi tassa puggalassa rattipariyosāne
  paripākasithilabandhanaṁ vaṇṭā muttatālaphalaṁ viya gīvato chijjitvā sahasāva bhūmiyaṁ
  vipateyya.
      Evaṁ vuttepi brāhmaṇo duppaññatāya tathāgatassa kolajeṭṭhabhāvaṁ
  asallakkhento kevalaṁ taṁ vacanaṁ asahamāno āha arasarūpo bhavaṁ gotamoti. Ayaṁ
  kirassa adhippāyo:- yaṁ loke abhivādanapaccuṭṭhānāñjalikammasāmīcikammaṁ "sāmaggi-
  raso"ti vuccati, taṁ bhoto gotamassa natthi. Tasmā arasarūpo bhavaṁ gotamo, arasajātiko
  arasasabhāvoti. Athassa bhagavā cittamudubhāvajananatthaṁ ujuvipaccanakabhāvaṁ pariharanto aññathā
  tassa vacanassa atthaṁ attani sandassento atthi khvesa brāhmaṇa pariyāyotiādimāha.
      Tattha atthi khvesāti atthi kho esa. Pariyāyoti kāraṇaṁ. Idaṁ vuttaṁ
  hoti:- atthi kho brāhmaṇa etaṁ kāraṇaṁ, yena kāraṇena maṁ "arasarūpo
  bhavaṁ gotamo"ti vadamāno puggalo sammā vadeyya, avitathavādīti saṅkhaṁ gaccheyya,
  katamo pana soti? ye te brāhmaṇa rūparasā .pe. Phoṭṭhabbarasā, te tathāgatassa
  pahīnāti. Kiṁ vuttaṁ hoti? ye te jātivasena vā upapattivasena vā seṭṭha-
  sammatānampi puthujjanānaṁ rūpārammaṇādīni assādentānaṁ abhinandantānaṁ rajjantānaṁ
  uppajjanti kāmasukhassādasaṅkhātā rūparasā saddarasā gandharasā rasarasā phoṭṭhabbarasā,
  ye imaṁ lokaṁ gīvāyaṁ bandhitvā viya āviñchanti vatthārammaṇādisāmaggiyā vā 1-
  uppannattā sāmaggirasāti vuccanti, te sabbepi tathāgatassa pahīnā. "mayhaṁ
  Pahīnā"ti vattabbepi mamaṁkārena 2- attānaṁ anukkhipanto dhammaṁ deseti.
  Desanāvilāso vā esa tathāgatassa.

  *  *  *  *  *  *
  Footnote: 1 chaṂa.... sāmaggiyañca 2 chaṂa. mamākārena
-------------------------------------------------
[page 220]
      Tattha pahīnāti cittasantānato vigatā, pajahitā vā. Etasmiṁ panatthe karaṇe
  sāmivacanaṁ daṭṭhabbaṁ. Ariyamaggasatthena ucchinnaṁ taṇhāvijjāmayamūlaṁ etesanti
  ucchinnamūlā. Tālavatthu viya nesaṁ vatthu katanti tālāvatthukatā. Yathā hi
  tālarukkhaṁ samūlaṁ uddharitvā tassa vatthumatte tasmiṁ padese kate na puna tassa
  tālassa uppatti paññāyati, evaṁ ariyamaggasatthena samūle rūpādirase uddharitvā
  tesaṁ pubbe uppannapubbabhāvena vatthumatte cittasantāne kate sabbepi te
  tālāvatthukatāti vuccanti. Aviruḷhidhammattā vā matthakacchinnatālo viya katāti
  tālāvatthukatā. Yasmā pana evaṁ tālāvatthukatā anabhāvaṁkatā honti, yathā
  nesaṁ pacchābhāvo na hoti, tathā katā honti. Tasmā āha anabhāvaṁkatāti.
  Āyatiṁ anuppādadhammāti anāgate anuppajjanakasabhāvā.
      No ca kho yaṁ tvaṁ sandhāya vadesīti yañca kho tvaṁ sandhāya vadesi, so
  pariyāyo na hoti. Nanu ca evaṁ vutte yo brāhmaṇena vutto sāmaggiraso,
  tassa attani vijjamānatā anuññātā hotīti? na hoti. Yo hi naṁ sāmaggirasaṁ
  kātuṁ bhabbo hutvā na karoti, so tadabhāvena arasarūpoti vattabbataṁ arahati.
  Bhagavā pana abhabbova etaṁ kātuṁ, tenassa kāraṇena 1- abhabbataṁ pakāsento āha
  "no ca kho yaṁ tvaṁ sandhāya vadesī"ti. Yaṁ pariyāyaṁ sandhāya tvaṁ maṁ "arasarūpo"ti
  vadesi, so amhesu neva vattabboti.
      Evaṁ brāhmaṇo attanā adhippetaṁ arasarūpataṁ āropetuṁ asakkonto
  athāparaṁ nibbhogo bhavantiādimāha. Sabbapariyāyesu cettha vuttanayeneva yojanākkamaṁ
  viditvā sandhāya bhāsitamatthaṁ evaṁ veditabbaṁ:- brāhmaṇo tadeva vayovuḍḍhānaṁ
  abhivādanādikammaṁ loke "sāmaggiparibhogo"ti maññamāno tadabhāvena ca bhagavantaṁ
  "nibbhogo"tiādi āha. Bhagavā ca yvāyaṁ rūpādīsu sattānaṁ chandarāgaparibhogo,
  tadabhāvaṁ attani sampassamāno aparaṁ pariyāyamanujāni.

  *  *  *  *  *  *
  Footnote: 1 chaṂa. karaṇe
-------------------------------------------------
[page 221]
      Puna brāhmaṇo yaṁ loke vayovuḍḍhānaṁ abhivādanādikusalasamudācārakammaṁ
  lokiyā karonti, tassa akiriyaṁ sampassamāno bhagavantaṁ akiriyavādoti āha.
  Bhagavā pana yasmā kāyaduccaritādīnaṁ akiriyaṁ vadati, tasmā taṁ akiriyavāditaṁ 1- attani
  sampassamāno aparaṁ pariyāyamanujāni. Tattha ṭhapetvā kāyaduccaritādīni avasesā
  akusalā dhammā anekavihitā pāpakā akusalā dhammāti veditabbā.
      Puna brāhmaṇo tadeva abhivādanādikammaṁ bhagavati apassanto "imaṁ āgamma
  ayaṁ lokatanti lokappaveṇī ucchijjatī"ti maññamāno bhagavantaṁ ucchedavādoti
  āha. Bhagavā pana yasmā pañcakāmaguṇikarāgassa ceva akusalacittadvayasampayuttassa
  ca dosassa anāgāmimaggena ucchedaṁ vadati, sabbākusalasambhavassa pana mohassa
  arahattamaggena ucchedaṁ vadati, ṭhapetvā te tayo avasesānaṁ pāpakānaṁ akusalānaṁ
  dhammānaṁ yathānurūpaṁ catūhi maggehi ucchedaṁ vadati, tasmā taṁ ucchedavādaṁ 2- attani
  sampassamāno aparaṁ pariyāyamanujāni.
      Puna brāhmaṇo "jigucchati maññe samaṇo gotamo idaṁ vayovuḍḍhānaṁ
  abhivādanādikulasamudācārakammaṁ, tena na taṁ karotī"ti maññamāno bhagavantaṁ jegucchīti āha.
  Bhagavā pana yasmā jigucchati kāyaduccaritādīhi, yāni kāyavacīmanoduccaritāni ceva yā ca
  anekavihitānaṁ pāpakānaṁ akusalānaṁ dhammānaṁ samāpatti samāpajjanā samaṅgibhāvo, taṁ
  sabbaṁpi gūthaṁ viya maṇḍanakajātiko puriso jigucchati hiriyati, tasmā taṁ jegucchitaṁ
  attani sampassamāno aparaṁ pariyāyamanujāni. Tattha kāyaduccaritenātiādi
  karaṇavacanaṁ upayogatthe daṭṭhabbaṁ.
      Puna brāhmaṇo tadeva abhivādanādikammaṁ bhagavati apassanto "ayaṁ idaṁ
  lokajeṭṭhakakammaṁ vineti vināseti, athavā yasmā etaṁ sāmīcikammaṁ na karoti,

  *  *  *  *  *  *
  Footnote: 1 Ma. akiriyavādaṁ 2 Ma. taṁ ucchedabhāvaṁ
-------------------------------------------------
[page 222]
  Tasmā ayaṁ vinetabbo niggaṇhitabbo"ti maññamāno bhagavantaṁ venayikoti
  āha. Tatrāyaṁ vacanattho 1-:- vinayatīti vinayo, vināsetīti vuttaṁ hoti. Vinayoeva
  venayiko. Vinayaṁ vā arahatīti venayiko, niggahaṁ arahatīti vuttaṁ hoti. Bhagavā
  pana yasmā rāgādīnaṁ vinayāya vūpasamāya dhammaṁ deseti, tasmā venayiko
  hoti. Ayameva cettha padattho:- vinayāya dhammaṁ desetīti venayiko. Vicitrā hi
  taddhitavutti. Svāyantaṁ venayikabhāvaṁ attani sampassamāno aparaṁ pariyāyamanujāni.
      Puna brāhmaṇo yasmā abhivādanādīni sāmīcikammāni karontā vayovuḍḍhe
  tosenti hāsenti, akarontā pana tāpenti vihesenti domanassaṁ nesaṁ
  uppādenti, bhagavā ca tāni na karoti, tasmā "ayaṁ vayovuḍḍhe tapatī"ti
  maññamāno sappurisācāravirahitattā vā "kapaṇapuriso ayan"ti maññamāno bhagavantaṁ
  tapassīti āha. Tatrāyaṁ padattho:- tapatīti tapo, roseti vihesetīti attho.
  Sāmīcikammākaraṇassetaṁ adhivacanaṁ. Tapo assa atthīti tapasSī. Dutiye atthavikappe
  byañjanāni avicāretvā loke kapaṇapuriso tapassīti vuccati. Bhagavā pana
  ye akusalā dhammā lokaṁ tapanato tapanīyāti vuccanti, tesaṁ pahīnattā yasmā
  tapassīti saṅkhaṁ gato, tasmā taṁ tapassitaṁ attani sampassamāno aparaṁ pariyāya-
  manujāni. Tatrāyaṁ vacanattho:- tapantīti tapā, akusalānaṁ dhammānametaṁ adhivacanaṁ.
  Te tape assi nirassi pahāsi viddhaṁsīti tapasSī.
      Puna brāhmaṇo taṁ abhivādanādikammaṁ devalokagabbhasampattiyā devalokapaṭisandhi-
  paṭilābhāya saṁvattatīti maññamāno bhagavati cassa abhāvaṁ disvā bhagavantaṁ
  apagabbhoti āha. Kodhavasena vā bhagavato mātukucchismiṁ paṭisandhiggahaṇe dosaṁ
  dassentopi evamāha. Tatrāyaṁ padattho 2-:- gabbhato apagatoti apagabbho, abhabbo
  devalokūpapattiṁ pāpuṇitunti adhippāyo. Hīno vā gabbho assāti apagabbho.

  *  *  *  *  *  *
  Footnote: 1 chaṂa. padattho 2 chaṂa. vacanattho
-------------------------------------------------
[page 223]
  Devalokagabbhaparibāhirattā āyatiṁ hīnagabbhapaṭilābhabhāgīti hīno vāssa 1- mātukucchismiṁ
  gabbhavāso ahosīti adhippāyo. Bhagavato pana yasmā āyatiṁ gabbhaseyyā apagatā,
  tasmā so taṁ apagabbhataṁ attani sampassamāno aparaṁ pariyāyamanujāni. Tatrāpi 2-
  yassa kho brāhmaṇa āyatiṁ gabbhaseyyā punabbhavābhinibbatti pahīnāti etesaṁ
  padānaṁ evamattho daṭṭhabbo:- brāhmaṇa yassa puggalassa anāgate gabbhaseyyā
  punabbhave ca abhinibbatti anuttarena maggena vihatakāraṇattā pahīnā. Gabbhaseyyāgahaṇena
  cettha jalābujayoni gahitā, punaḷbhavābhinibbattiggahaṇena itarā tissopi.
      Apica gabbhassa seyyā gabbhaseyyā. Punabbhavoeva abhinibbatti punabbhavābhi-
  nibbattīti evamettha attho daṭṭhabbo. Yathā ca viññāṇaṭṭhitīti vuttepi na
  viññāṇato aññā ṭhiti atthi, evamidhāpi na gabbhato aññā seyyā
  veditabbā. Abhinibbatti ca nāma yasmā punabbhavabhūtāpi apunabbhavabhūtāpi atthi, idha
  ca punabbhavabhūtā adhippetā, tasmā vuttaṁ "punabbhavoeva abhinibbatti punabbhavābhi-
  nibbattī"ti.
      Evaṁ āgatakālato paṭṭhāya arasarūpatādīhi aṭṭhahi akkosavatthūhi akkosantaṁpi
  brāhmaṇaṁ bhagavā dhammissaro dhammarājā dhammassāmī tathāgato anukampāya
  sītaleneva 3- cakkhunā brāhmaṇaṁ olokento yaṁ dhammadhātuṁ paṭivijjhitvā desanā-
  vilāsappatto nāma hoti, tassā dhammadhātuyā suppaṭividdhattā vigatavalāhake
  nabhe puṇṇacando viya ca saradakāle suriyo viya ca brāhmaṇassa hadayandhakāraṁ
  vidhamanto 4- tāniyeva akkosavatthūni tena tena pariyāyena aññathā desetvā
  punapi attano karuṇāvipphāraṁ aṭṭhahi lokadhammehi akampiyabhāvena paṭiladdhaṁ

  *  *  *  *  *  *
  Footnote: 1 Ma. tassa 2 chaṂa. tatra ca
  3 Sī. anukampāsītaleneva 4 chaṂa. vidhamento
-------------------------------------------------
[page 224]
  Tādiguṇalakkhaṇaṁ paṭhavīsamacittataṁ akuppadhammatañca pakāsento "ayaṁ brāhmaṇo kevalaṁ
  palitasirakhaṇḍadantavalittacatādīhi attano vuḍḍhabhāvaṁ sallakkheti, no ca kho jānāti
  attānaṁ jātiyā anugataṁ jarāya anusaṭaṁ byādhinā abhibhūtaṁ 1- maraṇena abbhāhataṁ
  ajja maritvā puna sveva uttānasayanadārakabhāvagamanīyaṁ. Mahantena kho pana ussāhena
  mama santikaṁ āgato, tadassa āgamanaṁ sātthakaṁ hotū"ti cintetvā imasmiṁ loke
  attano appaṭisamaṁ purejātabhāvaṁ dassento seyyathāpi brāhmaṇātiādinā nayena
  brāhmaṇassa dhammadesanaṁ vaḍḍhesi.
      Tattha seyyathāpītiādīnaṁ heṭṭhā vuttanayeneva attho veditabbo. Ayaṁ
  pana viseso:- heṭṭhā vuttanayeneva hi te kukkuṭapotakā pakkhe vidhunantā
  taṁkhaṇānurūpaṁ viravantā nikkhamanti. Evaṁ nikkhamantānañca 2- tesaṁ yo paṭhamataraṁ
  nikkhamati, so jeṭṭhoti vuccati. Tasmā bhagavā tāya upamāya attano jeṭṭhabhāvaṁ
  sādhetukāmo brāhmaṇaṁ pucchati yo nu kho tesaṁ kukkuṭacchāpakānaṁ .pe. Kinti
  svāssa vacanīyoti. Tattha kukkuṭacchāpakānanti kukkuṭapotakānaṁ. Kinti svāssa
  vacanīyoti so kinti vacanīyo assa, kiṁ vattabbo bhaveyya jeṭṭho vā kaniṭṭho
  vāti.
      "jeṭṭho"tissa Bho gotama vacanīyoti bho gotama so jeṭṭhoiti assa
  vacanīyo. Kasmāti ce? so hi nesaṁ jeṭṭhoti, yasmā so tesaṁ vuḍḍhataroti
  attho. Athassa bhagavā upamaṁ sampaṭipādento evameva khoti āha. Yathā so
  kukkuṭapotako, evaṁ ahampi. Avijjāgatāya pajāyāti avijjā vuccati aññāṇaṁ,
  tattha gatāya. Pajāyāti sattādhivacanametaṁ, avijjākosassa anto paviṭṭhesu sattesūti
  vuttaṁ hoti. Aṇḍabhūtāyāti aṇḍe bhūtāya jātāya 3- sañjātāya. Yathā hi aṇḍe
  nibbattā ekacce sattā aṇḍabhūtāti vuccanti, evamayaṁ sabbāpi pajā

  *  *  *  *  *  *
  Footnote: 1 chaṂa. adhibhūtaṁ 2 Ma. nikkhantānaṁ 3 chaṂa. pajātāya
-------------------------------------------------
[page 225]
  Avijjaṇḍakose nibbattattā aṇḍabhūtāti vuccati. Pariyonaddhāyāti tena
  avijjaṇḍakosena samantato onaddhāya baddhāya veṭhitāya. Avijjaṇḍakosaṁ padāletvāti
  taṁ avijjāmayaṁ aṇḍakosaṁ bhinditvā. Ekova loketi sakalepi lokasannivāse
  ahameva eko adutiyo. Anuttaraṁ sammāsambodhiṁ abhisambuddhoti uttaravirahitaṁ
  sabbaseṭṭhaṁ sammā sāmañca bodhiṁ, athavā pasatthaṁ sundarañca bodhiṁ. Arahatta-
  maggañāṇassetaṁ nāmaṁ, sabbaññutañāṇassāpi nāmameva, ubhayampi vaṭṭati. Aññesaṁ
  arahattamaggo anuttarā bodhi hoti, na hotīti? na hoti. Kasmā? asabbaguṇa-
  dāyakattā. Tesañhi kassaci arahattamaggo arahattaphalameva deti, kassaci tisso
  vijjā, kassaci cha abhiññā, kassaci catasso paṭisambhidā, kassaci sāvakapāramiñāṇaṁ.
  Paccekabuddhānaṁpi paccekabodhiñāṇameva deti, buddhānaṁ pana sabbaguṇasampattiṁ
  deti abhiseko viya rañño sabbalokissarabhāvaṁ. Tasmā aññassa kassacipi
  anuttarā bodhi na hotīti. Abhisambuddhoti abbhaññāsiṁ paṭivijjhiṁ, pattomhi
  adhigatomhīti vuttaṁ hoti.
      Idāni yadetaṁ bhagavatā "evameva kho"tiādinā nayena vuttaṁ opammasampaṭipādanaṁ,
  taṁ evaṁ atthena saṁsanditvā veditabbaṁ:- yathā hi tassā kukkuṭiyā attano aṇḍesu
  adhisayanāditividhakiriyākaraṇaṁ, evaṁ bodhipallaṅke nisinnassa bodhisattabhūtassa bhagavato
  attano santāne aniccaṁ dukkhaṁ anattāti tividhānupassanākaraṇaṁ, kukkuṭiyā
  tividhakiriyāsampādanena aṇḍānaṁ apūtibhāvo viya bodhisattabhūtassa bhagavato
  tividhānupassanāsampādanena vipassanāñāṇassa aparihāni, kukkuṭiyā tividhakiriyākaraṇena
  aṇḍānaṁ allasinehapariyādānaṁ viya bodhisattabhūtassa bhagavato tividhānupassanāsampādanena
  bhavattayānugatanikantisinehapariyādānaṁ, kukkuṭiyā tividhakiriyākaraṇena aṇḍakapālānaṁ
  tanubhāvo viya bodhisattabhūtassa bhagavato tividhānupassanāsampādanena avijjaṇḍakosassa
  tanubhāvo, kukkuṭiyā tividhakiriyākaraṇena kukkuṭapotakassa pādanakhatuṇḍakānaṁ
  thaddhakharabhāvo viya bodhisattabhūtassa
-------------------------------------------------
[page 226]
  Bhagavato tividhānupassanāsampādanena vipassanāñāṇassa tikkhakharavippasannasūrabhāvo,
  kukkuṭiyā tividhakiriyākaraṇena kukkuṭapotakassa pariṇāmakālo viya bodhisattabhūtassa
  bhagavato tividhānupassanāsampādanena vipassanāñāṇassa pariṇāmakālo vaḍḍhikālo
  gabbhaggahaṇakālo, kukkuṭiyā tividhakiriyākaraṇena kukkuṭapotakassa pādanakhasikhāya
  vā mukhatuṇḍakena vā aṇḍakosaṁ padāletvā pakkhe papphoṭetvā sotthinā
  abhinibbhidākālo viya bhagavato tividhānupassanāsampādanena vipassanāñāṇagabbhaṁ 1-
  gaṇhāpetvā anupubbādhigatena arahattamaggena avijjaṇḍakosaṁ padāletvā
  chābhiññāpakkhe 2- papphoṭetvā sotthinā sakalabuddhaguṇānaṁ sacchikatakālo veditabbo.
      Ahañhi brāhmaṇa jeṭṭho lokassāti brāhmaṇa yathā tesaṁ kukkuṭa-
  potakānaṁ paṭhamataraṁ aṇḍakosaṁ padāletvā abhinibbatto 3- kukkuṭapotako jeṭṭho hoti,
  evaṁ avijjāgatāya pajāya taṁ avijjaṇḍakosaṁ padāletvā paṭhamataraṁ ariyāya jātiyā
  jātattā ahañhi jeṭṭho vuḍḍhatamoti saṅkhaṁ gato, sabbaguṇehi pana appaṭisamattā
  seṭṭhoti.
      Evaṁ bhagavā attano anuttaraṁ jeṭṭhaseṭṭhabhāvaṁ brāhmaṇassa pakāsetvā
  idāni yāya paṭipadāya taṁ adhigato, taṁ paṭipadaṁ pubbabhāgato pabhūti dassetuṁ
  āraddhaṁ kho pana me brāhmaṇātiādimāha. Tattha āraddhaṁ kho pana me brāhmaṇa
  viriyaṁ ahosīti brāhmaṇa na mayā ayaṁ anuttaro jeṭṭhaseṭṭhabhāvo kusītena
  muṭṭhassatinā sāraddhakāyena vikkhittacittena adhigato, apica kho tadadhigamāya
  āraddhaṁ kho pana me viriyaṁ ahosi. Bodhimaṇḍe nisinnena mayā catusammappadhāna-
  bhedaṁ viriyaṁ āraddhaṁ ahosi, paggahitaṁ asithilappavattitaṁ. Āraddhattāyeva ca mametaṁ 4-
  asallīnaṁ ahosi. Na kevalañca viriyameva, satipi me ārammaṇābhimukhībhāvena 5-

  *  *  *  *  *  *
  Footnote: 1 Sī. vipassanāñāṇaṁ gabbhaṁ 2 chaṂa. abhiññāpakkhe
  3 Ma. abhinibbhido 4 chaṂa. metaṁ 5 chaṂa. ārammaṇābhimukhabhāvena
-------------------------------------------------
[page 227]
  Upaṭṭhitā ahosi, upaṭṭhitattāyeva ca appammuṭṭhā. 1- Passaddho kāyo asāraddhoti
  kāyacittapassaddhivasena kāyopi me passaddho ahosi. Tattha yasmā nāmakāye
  passaddhe rūpakāyopi passaddhoyeva ahosi, 2- tasmā "nāmakāyo rūpakāyo"ti
  avisesetvāva "passaddho kāyo"ti vuttaṁ. Asāraddhoti so ca kho passaddhattāyeva
  asāraddho, vigatadarathoti vuttaṁ hoti. Samāhitaṁ cittaṁ ekagganti cittaṁpi me
  sammā āhitaṁ suṭṭhu ṭhapitaṁ appitaṁ viya ahosi, samāhitattāeva ca taṁ ekaggaṁ
  acalaṁ nipphandananti. Ettāvatā jhānassa pubbabhāgapaṭipadā kathitā hoti.
      Idāni imāya paṭipadāya adhigatapaṭhamajjhānaṁ ādiṁ katvā vijjāttaya-
  pariyosānaṁ visesaṁ dassento so kho ahantiādimāha. Tattha yaṁ tāva
  vinicchayanayena vattabbaṁ siyā, taṁ visuddhimagge 3- vuttameva.
      Ayaṁ kho me brāhmaṇātiādīsu pana vijjāti viditakaraṇaṭṭhena vijjā. Kiṁ
  viditaṁ karoti? pubbenivāsaṁ. Avijjāti tasseva pubbenivāsassa aviditakaraṇaṭṭhena
  tappaṭicchādakamoho. Tamoti sveva moho tappaṭicchādakaṭṭhena tamo nāMa. Ālokoti
  sāeva vijjā obhāsakaraṇaṭṭhena ālokoti. Ettha ca vijjā adhigatāti attho,
  sesaṁ pasaṁsāvacanaṁ. Yojanā panettha:- ayaṁ kho me vijjā adhigatā, tassa
  me adhigatavijjassa avijjā vihatā, vinaṭṭhāti attho. Kasmā? yasmā vijjā
  uppannā. Esa nayo itarasmiṁpi padadvaye. Yathātanti ettha tanti nipātamattaṁ,
  satiyā avippavāsena appamattassa viriyātāpena ātāpino kāye ca jīvite ca
  anapekkhatāya pahitattassa pesitacittassāti 4- attho. Idaṁ vuttaṁ hoti:- yathā
  appamattassa ātāpino pahitattassa viharato avijjā vihaññeyya, vijjā
  uppajjeyya, tamo vihaññeyya, āloko uppajjeyya, evameva mama avijjā vihatā,
  vijjā uppannā, tamo vihato, āloko uppanno. Etassa me padhānānuyogassa
  anurūpameva phalaṁ laddhanti.

  *  *  *  *  *  *
  Footnote: 1 chaṂa. asammuṭṭhā 2 chaṂa. hoti
  3 visuddhi. 1/175 paṭhavīkasiṇaniddesa paṭhamajjhānavaṇṇanā 4 chaṂa. pesitattassāti
-------------------------------------------------
[page 228]
      Ayaṁ kho me brāhmaṇa paṭhamā abhinibbhidā ahosi kukkuṭacchāpasseva
  aṇḍakosamhāti ayaṁ kho mama brāhmaṇa pubbenivāsānussatiñāṇamukhatuṇḍakena
  pubbenivutthakkhandhapaṭicchādakaṁ avijjaṇḍakosaṁ padāletvā paṭhamā abhinibbhidā paṭhamā
  nikkhanti paṭhamā ariyajāti ahosi kukkuṭacchāpakasseva mukhatuṇḍakena vā pādanakhasikhāya
  vā aṇḍakosaṁ padāletvā tamhā aṇḍakosamhā abhinibbhidā nikkhanti kukkuṭanikāye
  pacchā jātīti. 1- Ayaṁ tāva pubbenivāsakathāya nayo.
      Cutūpapātakathāyaṁ pana vijjāti dibbacakkhuñāṇavijjā. Avijjāti cutūpapāta-
  paṭicchādikā avijjā. Yathā pana pubbenivāsakathāya "pubabenivāsānussatiñāṇamukhatuṇḍakena
  pubbenivutthakkhandhapaṭicchādakaṁ avijjaṇḍakosaṁ padāletvā"ti vuttaṁ, evamidha
  "cutūpapātañāṇamukhatuṇḍakena cutūpapātapaṭicchādakaṁ avijjaṇḍakosaṁ padāletvā"ti
  vattabbaṁ.
      Yaṁ panetaṁ paccavekkhaṇañāṇapariggahitaṁ āsavānaṁ khayañāṇādhigamaṁ brāhmaṇassa
  dassento ayaṁ kho me brāhmaṇa tatiyā vijjātiādimāha, tattha vijjāti arahatta-
  maggañāṇaṁ vijjā. 2- Avijjāti catusaccapaṭicchādikā avijjā. Ayaṁ kho me brāhmaṇa
  tatiyā abhinibbhidā ahosīti ettha ayaṁ kho mama brāhmaṇa āsavānaṁ khayañāṇamukha-
  tuṇḍakena catusaccapaṭicchādakaṁ avijjaṇḍakosaṁ padāletvā tatiyā abhinibbhidā
  tatiyā nikkhanti tatiyā ariyajāti ahosi kukkuṭacchāpakasseva mukhatuṇḍakena vā
  pādanakhasikhāya vā aṇḍakosaṁ padāletvā tamhā aṇḍakosamhā abhinibbhidā
  nikkhanti kukkuṭanikāye pacchā jātīti.
      Ettāvatā kiṁ dassetīti? so hi brāhmaṇa kukkuṭacchāpako aṇḍakosaṁ
  Padāletvā tato nikkhamanto sakimeva jāyati, ahaṁ pana pubbenivutthakkhandha-
  paṭicchādakaṁ avijjaṇḍakosaṁ bhinditvā paṭhamaṁ tāva pubbenivāsānussatiñāṇavijjāya

  *  *  *  *  *  *
  Footnote: 1 chaṂa. paccājātīti. evamuparipi 2 chaṂa. arahattamaggavijjā
-------------------------------------------------
[page 229]
  Jāto, tato sattānaṁ cutipaṭisandhipaṭicchādakaṁ avijjaṇḍakosaṁ padāletvā dutiyaṁ
  dibbacakkhuñāṇavijjāya jāto, puna catusaccapaṭicchādakaṁ avijjaṇḍakosaṁ padāletvā
  tatiyaṁ āsavānaṁ khayañāṇavijjāya jāto. Evaṁ tīhi vijjāhi tikkhattuṁ jātomhi.
  Sā ca me jāti ariyā sundarā parisuddhāti 1- idaṁ dasseti. Evaṁ dassento
  ca pubbenivāsañāṇena atītaṁsañāṇaṁ, dibbacakkhunā paccuppannānāgataṁsañāṇaṁ,
  āsavakkhayena sakalalokiyalokuttaraguṇanti evaṁ tīhi vijjāhi sabbepi sabbaññuguṇe
  pakāsetvā attano ariyāya jātiyā jeṭṭhaseṭṭhabhāvaṁ brāhmaṇassa dassesi.
      Evaṁ vutte verañjo brāhmaṇoti evaṁ bhagavatā lokānukampakena brāhmaṇaṁ
  anukampamānena vinigūhitabbepi attano ariyāya jātiyā jeṭṭhaseṭṭhabhāvaṁ vijjāttayap-
  pakāsikāya dhammadesanāya vutte pītivipphāraparipuṇṇagattacitto verañjo brāhmaṇo
  taṁ bhagavato ariyāya jātiyā jeṭṭhaseṭṭhabhāvaṁ viditvā "īdisaṁ nāmāhaṁ sabbalokajeṭṭhaṁ
  sabbaguṇasamannāgataṁ sabbaññuṁ `aññesaṁ abhivādanādikammaṁ na karotī'ti avacaṁ,
  dhiratthu vata bho aññāṇan"ti attānaṁ garahitvā "ayaṁ idāni loke ariyāya
  jātiyā purejātaṭṭhena jeṭṭho, sabbaguṇehi appaṭisamaṭṭhena seṭṭho"ti
  niṭṭhaṁ gantvā bhagavantaṁ etadavoca jeṭṭho bhavaṁ gotamo seṭṭho bhavaṁ gotamoti.
  Evañca pana vatvā puna taṁ bhagavato dhammadesanaṁ abbhanumodamāno abhikkantaṁ bho
  gotamātiādimāha. Taṁ vuttatthamevāti.
                           2. Sīhasuttavaṇṇanā
      [12] Dutiye abhiññātāti ñātā paññātā pākaṭā. Santhāgāreti
  mahājanassa vissamanatthāya 2- kate agāre. Sā kira santhāgārasālā nagaramajjhe
  ahosi, catūsu dvāresu 3- ṭhitānaṁ paññāyati, catūhi disāhi āgatā manussā paṭhamaṁ

  *  *  *  *  *  *
  Footnote: 1 chaṂa. suparisuddhāti 2 Sī. mahājanassa santhambhanāgāre vissamanatthāya 3 chaṂa. catūsu
  ṭhānesu
-------------------------------------------------
[page 230]
  Tattha vissamitvā pacchā attano attano phāsukaṭṭhānaṁ gacchanti. Rājakulānaṁ
  rajjakiccasantharaṇatthaṁ kataṁ agārantipi vadantiyeva. Tattha hi nisīditvā licchavirājāno
  rajjakiccaṁ santharanti karonti vicārenti. Sannisinnāti tesaṁ nisīdanatthaññeva
  paññattesu mahārahapaccattharaṇesu 1- samussitasetacchattesu āsanesu sannisinnā.
  Anekapariyāyena buddhassa vaṇṇaṁ bhāsantīti rājakulakiccañceva lokatthacariyañca
  vicāretvā anekehi kāraṇehi buddhassa vaṇṇaṁ bhāsanti kathenti dīpenti.
  Paṇḍitā hi te rājāno saddhā pasannā sotāpannāpi sakadāgāminopi
  anāgāminopi ariyasāvakā, te sabbepi lokiyajaṭaṁ chinditvā buddhādīnaṁ tiṇṇaṁ
  ratanānaṁ vaṇṇaṁ bhāsanti. Tattha tividho buddhavaṇṇo nāma cariyavaṇṇo sarīravaṇṇo
  guṇavaṇṇoti. Tatrime rājāno cariyavaṇṇaṁ ārabhiṁsu:- "dukkaraṁ vata kataṁ
  sammāsambuddhena kappasatasahassādhikāni cattāri asaṅkhyeyyāni dasa pāramiyo
  dasa upapāramiyo dasa paramatthapāramiyoti samatiṁsa pāramiyo pūrentena, ñātatthacariyaṁ
  lokatthacariyaṁ buddhacariyaṁ 2- matthakaṁ pāpetvā pañca mahāpariccāge pariccajantenapī"ti
  aḍḍhacchaṭṭhehi 4- jātakasatehi buddhavaṇṇaṁ kathentā tusitabhavanaṁ pāpetvā ṭhapayiṁsu.
      Dhammassa vaṇṇaṁ bhāsantā pana "tena bhagavatā dhammo desito, nikāyato pañca
  nikāyā, piṭakato tīṇi piṭakāni, aṅgato nava aṅgāni, khandhato caturāsītidhammakkhandha-
  sahassānī"ti koṭṭhāsavasena dhammaguṇaṁ kathayiṁsu.
      Saṁghassa vaṇṇaṁ bhāsantā satthu dhammadesanaṁ sutvā "paṭiladdhasaddhā
  kulaputtā bhogakkhandhañceva ñātiparivaṭṭañca pahāya setacchattaṁ uparajjaṁ
  senāpatiseṭṭhibhaṇḍāgārikaṭṭhānantarādīni agaṇetvā nikkhamma satthu varasāsane
  pabbajanti. Setacchattaṁ pahāya pabbajitānaṁ bhaddiyarājamahākappinapukkusātiādīnaṁ

  *  *  *  *  *  *
  Footnote: 1 chaṂa. mahārahavarapaccattharaṇesu 2 Sī. buddhicariyaṁ
  3 chaṂa. pariccajantenāti 4 chaṂa. aḍḍhacchakkehi
-------------------------------------------------
[page 231]
  Rājapabbajitānaṁyeva buddhakāle asītisahassāni ahesuṁ. Anekakoṭidhanaṁ 1- pahāya
  pabbajitānaṁ pana yasakulaputtasoṇaseṭṭhiputtaraṭṭhapālakulaputtādīnaṁ paricchedo natthi.
  Evarūpā ca evarūpā ca kulaputtā satthu sāsane pabbajantī"ti pabbajjāsaṅkhepavasena
  saṁghaguṇe kathayiṁsu.
      Sīho senāpatīti evaṁnāmako senāya adhipati. Vesāliyaṁ hi satta sahassāni
  satta satāni satta ca rājāno, te sabbepi sannipatitvā sabbesaṁ manaṁ gahetvā
  "raṭṭhaṁ vicāretuṁ samatthaṁ ekaṁ vicinathā"ti vicinantā 2- sīharājakumāraṁ disvā
  "ayaṁ sakkhissatī"ti sanniṭṭhānaṁ katvā tassa rattamaṇivaṇṇaṁ kambalapariyonaddhaṁ
  senāpaticchattaṁ adaṁsu. Taṁ sandhāya vuttaṁ "sīho senāpatī"ti nigaṇṭhasāvakoti
  nigaṇṭhassa nāṭaputtassa paccayadāyako upaṭṭhāko. Jambūdīpatalasmiṁ hi tayo
  janā nigaṇṭhānaṁ aggupaṭṭhākā:- nāḷandāyaṁ upāli gahapati, kapilapure vappo sakko,
  vesāliyaṁ ayaṁ sīho senāpatīti. Nisinno hotīti sesarājūnaṁ parisāya antantena 3-
  āsanāni paññāpayiṁsu, sīhassa pana majjhe ṭhāneti tasmiṁ paññatte mahārahe
  rājāsane nisinno hoti. Nissaṁsayanti nibbicikicchaṁ addhā ekaṁsena, na hete
  yassa vā tassa vā appesakkhassa evaṁ anekasatehi kāraṇehi vaṇṇaṁ bhāsanti.
      Yena nigaṇṭho nāṭaputto tenupasaṅkamīti nigaṇṭho kira nāṭaputto "sacāyaṁ
  sīho kassacideva samaṇassa gotamassa vaṇṇaṁ kathentassa sutvā samaṇaṁ gotamaṁ
  dassanāya upasaṅkamissati, mayhaṁ parihāni bhavissatī"ti cintetvā paṭhamataraṁyeva sīhaṁ
  senāpatiṁ etadavoca "senāpati imasmiṁ loke `ahaṁ buddho ahaṁ buddho'ti bahū
  vicaranti. Sace tvaṁ kassaci dassanāya upasaṅkamitukāmo ahosi, maṁ puccheyyāsi.
  Ahaṁ te yuttaṭṭhānaṁ pesessāmi, ayuttaṭṭhānato nivāressāmī"ti. So taṁ kathaṁ
  anussaritvā "sace maṁ pesessati, gamissāmi. No ce, na gamissāmī"ti cintetvā
  yena nigaṇṭho nāṭaputto tenupasaṅkami.

  *  *  *  *  *  *
  Footnote: 1 chaṂa. anekakoṭisataṁ dhanaṁ 2 Ma. vicārethāti vicarantā 3 chaṂa. antarantare
-------------------------------------------------
[page 232]
      Athassa vacanaṁ sutvā nigaṇṭho mahāpabbatena viya balavasokena otthaṭo
  "yattha dānissāhaṁ gamanaṁ na icchāmi tattheva gantukāmo jāto, hatohamasmī"ti
  anattamano hutvā "paṭibāhanupāyamassa karissāmī"ti cintetvā kiṁ pana tvanti-
  ādimāha. Evaṁ vadanto vicarantaṁ goṇaṁ daṇḍena paharanto viya jalamānaṁ padīpaṁ
  nibbāpento viya bhattabharitaṁ pattaṁ nikujjhanto viya ca sīhassa uppannapītiṁ
  vināsesi. Gamiyābhisaṅkhāroti hatthiyānādīnaṁ yojāpanagandhamālādiggahaṇavasena
  pavatto saṁyogo. 1- So paṭippassambhīti so vūpasanto.
      Dutiyaṁpi khoti dutiyavārasmimpi. Imasmiṁpi 2- vāre buddhassa vaṇṇaṁ bhāsantā
  tusitabhavanato paṭṭhāya yāva mahābodhipallaṅkā dasabalassa heṭṭhā pādatalehi upari
  kesaggehi paricchinditvā dvattiṁsamahāpurisalakkhaṇāsītianubyañjanabyāmappabhāvasena
  sarīravaṇṇaṁ kathayiṁsu. Dhammassa vaṇṇaṁ bhāsantā "ekapadepi ekabyañjanepi avakhalitaṁ
  nāma natthī"ti sukathitavaseneva dhammaguṇaṁ kathayiṁsu. Saṁghassa vaṇṇaṁ bhāsantā "evarūpaṁ
  yasasirivibhavaṁ pahāya satthu sāsane pabbajitā na kosajjapakatikā honti, terasasu
  pana dhutaṅgaguṇesu paripūrakārino hutvā sattasu anupassanāsu kammaṁ karonti,
  aṭṭhatiṁsāarammaṇavibhattiyo vaḷañjentī"ti paṭipadāvasena saṁghaguṇe kathayiṁsu.
      Tatiyavāre pana buddhassa vaṇṇaṁ bhāsamānā "itipi so bhagavā"ti
  suttantapariyāyeneva buddhaguṇe kathayiṁsu, "svākkhāto bhagavatā dhammo"tiādinā
  suttantapariyāyeneva dhammaguṇe, "supaṭipanno bhagavato sāvakasaṁgho"tiādinā suttanta-
  pariyāyeneva saṁghaguṇe ca kathayiṁsu. Tato sīho cintesi "imesañca licchavirāja-
  kumārānaṁ tatiyadivasato paṭṭhāya buddhadhammasaṁghaguṇe kathentānaṁ mukhaṁ nappahoti,
  addhā anomaguṇena samannāgato so bhagavā, imaṁ dāni uppannapītiṁ
  avijahitvāva ahaṁ ajja sammāsambuddhaṁ passissāmī"ti. Athassa "kiṁ hi me

  *  *  *  *  *  *
  Footnote: 1 chaṂa. payogo 2 chaṂa. imasmiñca
-------------------------------------------------
[page 233]
  Karissanti nigaṇṭhā"ti vitakko udapādi. Tattha kiṁ hi me karissantīti kiṁ
  nāma mayhaṁ nigaṇṭhā karissanti. Apalokitā vā anapalokitā vāti āpucchitā
  vā anāpucchitā vā. Na hi me te āpucchitā yānavāhanasampattiṁ, na ca
  issariyavisesaṁ dassanti, nāpi panāpucchitā harissanti, aphalaṁ etesaṁ āpucchanti
  adhippāyo.
      Vesāliyā niyyāsīti yathā hi gimhakāle deve vuṭṭhe udakaṁ sandamānaṁ nadiṁ
  otaritvā thokameva gantvā tiṭṭhati nappavattati, evaṁ sīhassa paṭhamadivase "dasabalaṁ
  passissāmī"ti uppannāya pītiyā nigaṇṭhena paṭibāhitakālo. Yathā pana 1- dutiyadivase
  deve vuṭṭhe udakaṁ sandamānaṁ nadiṁ otaritvā thokaṁ gantvā vālikāpuñjaṁ paharitvā
  appavattaṁ hoti, evaṁ sīhassa dutiyadivase "dasabalaṁ passissāmī"ti uppannāya pītiyā
  nigaṇṭhena paṭibāhitakālo. Yathā tatiyadivase deve vuṭṭhe udakaṁ sandamānaṁ nadiṁ
  otaritvā purāṇapaṇṇasukkhadaṇḍakaṭṭhakacavarādīni parikaḍḍhantaṁ vālikāpuñjaṁ bhinditvā
  samuddaninnameva hoti, evaṁ sīho tatiyadivase tiṇṇaṁ vatthūnaṁ guṇakathaṁ sutvā
  uppanne pītipāmojje "aphalā nigaṇṭhā nipphalā nigaṇṭhā, kiṁ me ime karissanti,
  gamissāmahaṁ satthu santikan"ti manaṁ abhinīharitvā velāliyā niyyāsi. Niyyanto
  ca "cirassāhaṁ dasabalassa santikaṁ gantukāmo jāto, na kho pana me yuttaṁ aññātakavesena
  gantun"ti "ye keci dasabalassa santikaṁ gantukāmā, sabbe nikkhamantū"ti ghosanaṁ
  kāretvā pañcarathasatāni yojāpetvā uttamarathe ṭhito tehi ceva pañcahi rathasatehi
  mahatiyā ca parisāya parivuto gandhapupphacuṇṇavāsādīni gāhāpetvā niyyāsi.
  Divā divassāti divasassa divā, majjhantike atikkantamatte.
      Yena bhagavā tenupasaṅkamīti ārāmaṁ pavisanto dūratova asītianubyañjana-
  byāmappabhādvattiṁsamahāpurisalakkhaṇāni chabbaṇṇaghanabuddharasmiyo ca disvā

  *  *  *  *  *  *
  Footnote: 1 chaṂa. yathāpi
-------------------------------------------------
[page 234]
  "evarūpaṁ Nāma purisaṁ evaṁ āsanne vasantaṁ ettakaṁ kālaṁ nādassaṁ, vañcito vatamhi,
  alābhā vata me"ti cintetvā mahānidhiṁ disvā daliddapuriso viya sañjātapītipāmojjo
  yena bhagavā tenupasaṅkami. [1]- Paramena assāsenāti catumaggacatuphalasaṅkhātena uttamena
  assāsena. 2- Assāsāya dhammaṁ desemīti assāsanatthāya upatthambhanatthāya 3- dhammaṁ
  desemi. Iti bhagavā aṭṭhahaṅgehi sīhassa senāpatissa dhammaṁ desesi.
      Anuviccakāranti anuviditvā cintetvā tulayitvā kattabbaṁ karohīti vuttaṁ
  hoti. Sādhu hotīti sundaro hoti. Tumhādisasmiñhi maṁ disvā maṁ saraṇaṁ gacchante
  nigaṇṭhaṁ disvā nigaṇṭhaṁ saraṇaṁ gacchante "kiṁ ayaṁ sīho diṭṭhadiṭṭhameva saraṇaṁ
  gacchatī"ti garahā uppajjati, tasmā anuviccakāro tumhādisānaṁ sādhūti dasseti.
  Paṭākaṁ parihareyyunti te kira evarūpaṁ sāvakaṁ labhitvā "asuko nāma rājā vā
  rājamahāmatto vā seṭṭhī vā amhākaṁ saraṇaṁ gato sāvako jāto"ti paṭākaṁ
  ukkhipitvā nagare ghosentā āhiṇḍanti. Kasmā? evaṁ no mahantabhāvo
  āvibhavissatīti ca, sace panassa "kimahaṁ etesaṁ saraṇaṁ gato"ti vippaṭisāro
  uppajjeyya, taṁ sīho 4- "etesaṁ me saraṇagatabhāvaṁ bahū jānanti, dukkhaṁ idāni
  paṭinivattitun"ti vinodetvā na paṭikkamissatīti. 5- Tenāha "paṭākaṁ
  parihareyyun"ti opānabhūtanti. Paṭiyattaudapāno viya ṭhitaṁ. Kulanti tava nivesanaṁ.
  Dātabbaṁ

  *  *  *  *  *  *
  Footnote: 1 Sī., chaṂa. dhammassa cānudhammaṁ byākarontīti bhotā gotamena vuttakāraṇassa anukāraṇaṁ
  kathenti. kāraṇavacano hettha dhammasaddo "hetumhi ñānaṁ dhammapaṭisambhidā"tiādīsu
  viYu. 1/1 kāraṇanti cettha tathāpavattassa saddassa attho adhippeto tassa
  pavattihetubhāvato. atthappayutto hi saddappayogo. anukāraṇanti esoeva parehi tathā
  vuccamāno. sahadhammiko vādānuvādoti parehi vuttakāraṇehi sakāraṇo hutvā tumhākaṁ
  vādo vā tato paraṁ tassa anuvādo vā koci appamattakopi viññūhi garahitabbaṁ ṭhānaṁ
  kāraṇaṁ na āgacchati. idaṁ vuttaṁ hoti:- kiṁ sabbākārenapi tava vāde gārayhaṁ kāraṇaṁ
  natthīti. anabbhakkhātukāmāti na abhūtena vattukāmā. atthi sīhapariyāyotiādīnaṁ-------------------------------------------------
[page 235]
  Maññeyyāsīti pubbe dasapi vīsatipi saṭṭhipi jane āgate disvā natthīti
  avatvā desi, idāni maṁ saraṇaṁ gatakāraṇamatteneva mā imesaṁ deyyadhammaṁ
  upacchindi. Sampattānañhi dātabbamevāti ovadi. Sutametaṁ 1- bhanteti kuto
  sutanti? nigaṇṭhānaṁ santikā. Te kira kulagharesu evaṁ pakāsenti "mayaṁ yassa
  kassaci sampattassa dātabbanti vadāma, samaṇo pana gotamo `mayhameva dānaṁ
  dātabbaṁ na aññesaṁ, mayhameva sāvakānaṁ dātabbaṁ, na aññesaṁ sāvakānaṁ,
  mayhameva dinnaṁ mahapphalaṁ, na aññesaṁ, mayhameva sāvakānaṁ dinnaṁ mahapphalaṁ, na
  aññesan'ti evaṁ vadatī"ti. Taṁ sandhāya ayaṁ "sutametan"ti āha.
      Anupubbikathanti 2- dānānantaraṁ sīlaṁ, sīlānantaraṁ saggaṁ, saggānantaraṁ magganti
  evaṁ anupaṭipāṭiyā kathaṁ. Tattha dānakathanti idaṁ dānaṁ nāma sukhānaṁ nidānaṁ,
  sampattīnaṁ mūlaṁ, bhogānaṁ patiṭṭhā, visamagatassa tāṇaṁ leṇaṁ gati parāyanaṁ,
  idhalokaparalokesu dānasadiso avassayo patiṭṭhā ārammaṇaṁ tāṇaṁ leṇaṁ gati
  parāyanaṁ natthi. Idañhi avassayaṭṭhena ratanamayasīhāsanasadisaṁ, patiṭṭhānaṭṭhena
  mahāpaṭhavīsadisaṁ, ālambanaṭṭhena ālambanarajjusadisaṁ. Idañhi dukkhanittharaṇaṭṭhena
  nāvā, samassāsanaṭṭhena saṅgāmasūro, bhayaparittāṇaṭṭhena susaṅkhatanagaraṁ, maccheramalādīhi
  anūpalittaṭṭhena padumaṁ, nesaṁ niddahanaṭṭhena 3- aggi, durāsadaṭṭhena āsīviso,
  asantāsanaṭṭhena sīho, balavantaṭṭhena hatthī, abhimaṅgalasammataṭṭhena setavasabho,
  khemantabhūmisampāpanaṭṭhena valāhako assarājā. Dānannāmetaṁ mayā gatamatto
  mayheso vaṁso, mayā dasapāramiyo pūrentena velāmamahāyañño mahāgovinda-
  mahāyañño mahāsudassanamahāyañño vessantaramahāyaññoti anekamahāyaññā pavattitā,
  sasabhūtena jalite aggikkhandhe attānaṁ niyyādentena sampattayācakānaṁ cittaṁ gahitaṁ.

  *  *  *  *  *  *
  Footnote: 1 chaṂa. sutaṁ metaṁ 2 Sī. ānupubbikathanti, Ma. anupubbakathanti, cha. anupubbiṁ
  kathanti 3 chaṂa. tesaṁ nidahanaṭṭhena
-------------------------------------------------
[page 236]
  Dānañhi loke sakkasampattiṁ deti mārasampattiṁ brahmasampattiṁ cakkavattisampattiṁ
  sāvakapāramiñāṇaṁ paccekabodhiñāṇaṁ abhisambodhiñāṇaṁ detīti evamādidānaguṇapaṭisaṁyuttakathaṁ.
      Yasmā pana dānaṁ dadanto sīlaṁ samādātuṁ sakkoti, tasmā tadanantaraṁ
  sīlakathaṁ kathesi. Sīlakathanti sīlaṁ nāmetaṁ avassayo patiṭṭhā ārammaṇaṁ tāṇaṁ leṇaṁ
  gati parāyanaṁ. Sīlaṁ nāmetaṁ mama vaṁso, ahaṁ saṅkhapālanāgarājakāle bhūridatta-
  nāgarājakāle campeyyanāgarājakāle sīlavanāgarājakāle 1- mātuposakahatthirājakāle
  chaddantahatthirājakāleti anantesu attabhāvesu sīlaṁ paripūresiṁ. Idhalokaparaloka-
  sampattīnañhi sīlasadiso avassayo patiṭṭhā ārammaṇaṁ tāṇaṁ leṇaṁ gati parāyanaṁ
  natthi, sīlālaṅkārasadiso alaṅkāro natthi, sīlapupphasadisaṁ pupphaṁ natthi, sīlagandha-
  sadiso gandho natthi. Sīlālaṅkārena hi alaṅkataṁ sīlagandhānulittaṁ sadevakopi
  loko olokento tittiṁ na gacchatīti evamādisīlaguṇapaṭisaṁyuttakathaṁ.
      "idaṁ Pana sīlaṁ nissāya ayaṁ saggo labbhatī"ti dassetuṁ sīlānantaraṁ saggakathaṁ
  kathesi. Saggakathanti "ayaṁ saggo nāma iṭṭho kanto manāpo, niccamettha kīḷā, niccaṁ
  sampattiyo labbhanti, cātummahārājikā devā navutivassasahassāni 2- dibbasukhaṁ
  dibbasampattiṁ anubhavanti, tāvatiṁsā tisso ca vassakoṭiyo saṭṭhi ca vassasata-
  sahassānī"ti evamādisaggaguṇapaṭisaṁyuttakathaṁ. Saggasampattiṁ kathayantānaṁ hi buddhānaṁ
  mukhaṁ nappahoti. Vuttampi cetaṁ "anekapariyāyenapi kho ahaṁ bhikkhave saggakathaṁ
  katheyyan"tiādi. 3-
      Evaṁ saggakathāya palobhetvā pana hatthiṁ alaṅkaritvā tassa soṇḍaṁ
  chindanto viya "ayaṁpi saggo anicco adhuvo, na ettha chandarāgo kattabbo"ti
  dassanatthaṁ "appassādā kāmā bahudukkhā bahūpāyāsā, ādīnavo ettha

  *  *  *  *  *  *
  Footnote: 1 chaṂa. sīlavarājakāle 2 chaṂa. navutivassasatasahassāni
  3 Ma.u. 14/250-1/218-9 (atthato samānaṁ)
-------------------------------------------------
[page 237]
  Bhiyyo"tiādinā 1- nayena kāmānaṁ ādīnavaṁ okāraṁ saṅkilesaṁ kathesi. Tattha ādīnavoti
  doso. Okāroti avakāro lāmakabhāvo. Saṅkilesoti tehi sattānaṁ saṁsāre
  saṅkilissanaṁ. Yathāha "saṅkilissanti vata bho sattā"ti. 2-
      Evaṁ kāmādīnavena tajjetvā nekkhamme ānisaṁsaṁ pakāsesi. Kallacittanti
  arogacittaṁ. Sāmukkaṁsikāti sāmaṁ ukkaṁsikā attanāyeva uddharitvā gahitā,
  sayambhuñāṇena diṭṭhā asādhāraṇā aññesanti attho. Kā pana sāti? ariyasaccadesanā.
  Tenevāha dukkhaṁ samudayaṁ nirodhaṁ magganti. Virajaṁ vītamalanti rāgarajādīnaṁ abhāvā
  virajaṁ, rāgamalādīnaṁ vigatattā vitamalaṁ. Dhammacakkhunti idha sotāpattimaggo adhippeto.
  Tassa uppattiākāradassanatthaṁ yaṅkiñci samudayadhammaṁ sabbantaṁ nirodhadhammanti āha.
  Tañhi nirodhaṁ ārammaṇaṁ katvā kiccavasenaeva sabbasaṅkhataṁ paṭivijjhantaṁ uppajjati.
  3- Diṭṭho ariyasaccadhammo etenāti diṭṭhadhammo. Esa nayo sesapadesupi. 4-
  Tiṇṇā vicikicchā anenāti tiṇṇavicikiccho. Vigatā kathaṁkathā assāti vigatakathaṁkatho.
  Vesārajjaṁ 5- pattoti vesārajjappatto. Kattha? satthu sāsane. Nāssa paro paccayo,
  Na paraṁ saddhāya ettha vattatīti aparappaccayo.
      Pavattamaṁsanti pakatiyā pavattakappiyamaṁsaṁ mūlaṁ gahetvā antarāpaṇe pariyesāhīti
  adhippāyo. Sambahulā nigaṇṭhāti pañcasatamattā nigaṇṭhā. Thūlaṁ pasunti thūlaṁ mahāsarīraṁ
  gokaṇṇamahiṁsasūkarasaṅkhātaṁ pasuṁ. Uddissakatanti attānaṁ uddisitvā kataṁ,
  māritanti attho. Paṭiccakammanti svāyaṁ etaṁ maṁsaṁ paṭicca taṁ pāṇavadhakammaṁ phusati.
  Tañhi akusalaṁ upaḍḍhaṁ dāyakassa, upaḍḍhaṁ paṭiggāhakassa hotīti nesaṁ laddhi.
  Aparo nayo:- paṭiccakammanti attānaṁ paṭiccakataṁ. Athavā paṭiccakammanti nimitta-
  kammassetaṁ adhivacanaṁ, paṭiccakammaṁ ettha atthīti maṁsaṁpi paṭiccakammanti vuttaṁ.

  *  *  *  *  *  *
  Footnote: 1 Maṃū. 12/235/198 alagaddūpamasutta, MaṂa. 13/42/29 kāmādīnavakathā
  2 MaṂa. 13/351/335 aṅgulimālasutta 3 su.vi. 1/298/250, Sī. saccasaṅkhātaṁ paṭipadaṁ
  paṭipajjati 4 chaṂa. sesesupi 5 chaṂa. visārajjaṁ
-------------------------------------------------
[page 238]
  Upakaṇṇaketi kaṇṇamūle. Alanti paṭikkhepavacanaṁ hetaṁ, 1- kiṁ imināti attho. Na
  ca paneteti ete āyasmanto dīgharattaṁ avaṇṇakāmā hutvā avaṇṇaṁ bhāsantāpi
  abbhācikkhantā na jīranti 2- abbhakkhānassa antaṁ na gacchantīti attho. Athavā
  lajjanaṭṭhena idaṁ jīrantīti 3- padaṁ daṭṭhabbaṁ. Na lajjantīti attho.
                        3. Assājānīyasuttavaṇṇanā
      [13] Tatiye aṅgehīti guṇaṅgehi. Tassaṁ disāyaṁ jāto hotīti tassaṁ sindhu-
  nadītīradisāyaṁ jāto hoti. Aññepi bhadrā assājānīyā tattheva jāyanti. Allaṁ
  vā sukkhaṁ vāti allatiṇaṁ vā sukkhatiṇaṁ vā. Na ca aññe 4- asse ubbejetāti
  na aññe asse ubbejeti na paharati na sahati 5- na kalahaṁ karoti. Sāṭheyyānīti saṭhabhāvā.
  Kūṭeyyānīti kūṭabhāvā. Jimheyyānīti jimhabhāvā. Vaṅkeyyānīti vaṅkabhāvā.
  Iccassa catūhipi padehi asikkhitabhāvova kathito. Vāhīti vahanasabhāvo dinnovāda-
  paṭikaro. Yāva jīvitamaraṇapariyādānāti yāva jīvitassa maraṇena pariyādānā. 6- Sakkaccaṁ
  paribhuñjatīti amataṁ viya paccavekkhitvā samaññeva 7- paribhuñjati.
  Purisathāmenātiādīsu ñāṇathāmādayopi 8- kathitā. Saṇṭhānanti osakkanaṁ. 9-
                        4. Assakhaḷuṅkasuttavaṇṇanā
      [14] Catutthe "pehī"ti vuttoti "gacchā"ti vutto. Piṭṭhito rathaṁ
  pavattetīti 10- khandhaṭṭhikena yuggaṁ uppīḷitvā 11- pacchimadisābhāgena 12- rathaṁ
  pavattento osakkati. Pacchā laṅghipati kubbaraṁ paharatīti 13- dve pacchimapāde
  ukkhipitvā tehi paharitvā

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. na jiridanti
  3 chaṂa. lajjanatthe idaṁ jiridantīti 4 chaṂa. nāññe 5 chaṂa. na ḍaṁsati
  6 chaṂa. pariyosānā 7 cha. ayaṁ pāṭho na dissati 8 chaṂa. ñāṇathāmādayo
  9 chaṂa. osakkanaṁ paṭippassaddhi 10 Sī. paṭivattetīti 11 Sī. khandhaṭṭhito yuggaṁ
  ubbaṭṭitvā 12 chaṂa. pacchimabhāgena 13 chaṂa. pacchā laṅghati, kubbaraṁ hantīti,
  ka. pacchā laṁghipati kubbaraṁ hantīti
-------------------------------------------------
[page 239]
  Rathakubbaraṁ bhindati. Tidaṇḍaṁ bhañjatīti rathassa purato tayo daṇḍakā honti,
  te bhañjati. Rathīsāya satthiṁ ussajjitvāti sīsaṁ nāmetvā yugaṁ bhūmiyaṁ pātetvā
  satthinā rathīsaṁ paharitvā. Ajjhomaddatīti dvīhi purimapādehi īsaṁ maddanto
  tiṭṭhati. Ubbaṭumaṁ rathaṁ karotīti thalaṁ vā kaṇṭakaṭṭhānaṁ vā rathaṁ āropeti.
  Anādiyitvāti amanasikatvā agaṇitvā. Mukhādhānanti mukhaṭṭhapanatthāya dinnaṁ
  ayasaṅkhalikaṁ. Khīlaṭṭhāyīti cattāro pāde thambhe viya niccalaṁ ṭhapetvā khīlaṭṭhānasadisena
  ṭhānena tiṭṭhati. Imasmiṁ sutte vaṭṭameva kathitaṁ.
                           5. Malasuttavaṇṇanā
      [15] Pañcame asajjhāyamalāti uggahitamantānaṁ asajjhāyakaraṇaṁ malaṁ nāma
  hoti. Anuṭṭhānamalā gharāti uṭṭhānaviriyābhāvo gharānaṁ malaṁ nāMa. Vaṇṇassāti
  sarīravaṇṇassa. Rakkhatoti yaṅkiñci attano santakaṁ rakkhantassa. Avijjā paramaṁ
  malanti tato sesākusaladhammamalato aṭṭhasu ṭhānesu aññāṇabhūtā vaṭṭamūlasaṅkhātā
  bahalandhakārāvijjā 1- paramaṁ malaṁ. Tato hi malataraṁ nāma natthi. Imasmiṁpi sutte
  vaṭṭameva kathitaṁ.
                         6. Dūteyyasuttavaṇṇanā
      [16] Chaṭṭhe dūteyyanti dūtakammaṁ. Gantumarahatīti taṁ dūteyyasaṅkhātaṁ sāsanaṁ
  dhāretvā harituṁ arahati. Sotāti yo taṁ assa sāsanaṁ 2- deti, tassa sotā.
  Sāvetāti taṁ uggaṇhitvā "idaṁ nāma tumhehi vuttan"ti paṭisāvetā. Uggahetāti
  suggahitaṁ katvā uggahetā. Dhāretāti sudhāritaṁ katvā dhāretā. Viññātāti
  atthānatthassa 3- atthaṁ jānitā. Viññāpetāti paraṁ vijānāpetā. Sahitā sahitassāti

  *  *  *  *  *  *
  Footnote: 1 Sī. aññāṇatā vaṭṭamūlasaṅkhātamalanti avijjā, Ma. aññāṇabhūtā
  vaṭṭamūlasaṅkhātamalandhakārā avijjā 2 Sī.,ka. yassa sāsanaṁ 3 Ma. attanā tassa
-------------------------------------------------
[page 240]
  Idaṁ sahitaṁ idaṁ asahitanti evaṁ sahitāsahitassa kusalo, upagatānupagatesu cheko
  sāsanaṁ ārocento sahitaṁ 1- na sallakkhetvā ārocenti. Na byathatīti na vedhati na
  chambhati. Asandiṭṭhanti 2- nissandehaṁ vigatasaṁsayaṁ. Pucchitoti pañhatthāya pucchito.
                       7-8. Bandhanasuttadvayavaṇṇanā
      [17] Sattame roṇṇenāti 3- ruditena. Ākappenāti nivāsanapārupanādinā
  vidhānena. Vanabhaṅgenāti vanato bhañjitvā ābhatavanapupphaphalādinā paṇṇākārena.
  Aṭṭhamepi eseva nayo.
                         9. Pahārādasuttavaṇṇanā
      [19] Navame pahārādoti evaṁnāmako. Asurindoti asurajeṭṭhako. Asuresu
  hi vepacitti rāhu pahārādoti ime tayo jeṭṭhakā. Yena bhagavā tenupasaṅkamīti dasabalassa
  abhisambuddhadivasato paṭṭhāya "ajja gamissāmi sve gamissāmī"ti ekādasavassāni
  atikkamitvā dvādasame vasse satthu verañjāyaṁ vasanakāle "sammāsambuddhassa
  santikaṁ gamissāmī"ti cittaṁ uppādetvā "mama `ajja sve'ti dvādasavassāni
  jātāni, handāhaṁ idāneva gamissāmī"ti 4- taṁkhaṇaṁyeva asuragaṇaparivuto asurabhavanā
  nikkhamitvā divā divasassa yena bhagavā tenupasaṅkami, ekamantaṁ aṭṭhāsīti
  so kira "tathāgataṁ pañhaṁ pucchitvāeva dhammakathaṁ 5- suṇissāmī"ti āgato, tathāgatassa
  pana diṭṭhakālato paṭṭhāya buddhagāravena pucchituṁ asakkontopi satthāraṁ vanditvā
  ekamantaṁ aṭṭhāsi. Tato satthā cintesi "ayaṁ pahārādo mayi akathente paṭhamataraṁ
  kathetuṁ na sakkhissati, ciṇṇavasiṭṭhāneyeva naṁ kathāsamuṭṭhānatthaṁ 6- ekaṁ pañhaṁ
  pucchissāmī"ti.

  *  *  *  *  *  *
  Footnote: 1 Ma. pahitamatthaṁ 2 chaṂa. asandiddhanti
  3 chaṂa. ruṇṇenāti 4 chaṂa. gacchāmīti
  5 chaṂa. dhammaṁ 6 chaṂa. samuṭṭhāpanatthaṁ
-------------------------------------------------
[page 241]
      Atha naṁ pucchanto api pana pahārādātiādimāha. Tattha abhiramantīti ratiṁ
  vindanti, anukkaṇṭhamānā vasantīti attho. So "pariciṇṇaṭṭhāneyeva maṁ bhagavā
  pucchatī"ti attamano hutvā abhiramanti bhanteti āha. Anupubbaninnotiādīni
  sabbāni anupaṭipāṭiyā ninnabhāvassa vevacanāni. Na āyatakeneva papātoti
  na chinnataṭamahāsobbho viya āditova papāto. So hi tīrappadesato 1- paṭṭhāya
  ekaṅguladvaṅgulavidatthiratanayaṭṭhiusabhāḍḍhagāvutagāvutāḍḍhayojanayojanādivasena 2-
  gambhīro hutvā gacchanto sinerupādamūle caturāsītiyojanasahassagambhīro hutvā ṭhitoti
  dasseti.
      Ṭhitadhammoti ṭhitasabhāvo patiṭṭhitasabhāvo. 3- Kuṇapenāti yena kenaci hatthiassādīnaṁ
  kaḷevarena. Thalaṁ ussāhetīti 4- hatthena gahetvā viya vīcippahāreneva thale 5- khipati.
      Gaṅgāyamunāti idha ṭhatvā imāsaṁ nadīnaṁ uppattikathaṁ kathetuṁ vaṭṭati. Ayaṁ
  tāva jambūdīpo dasasahassayojanaparimāṇo, tattha catusahassayojanaparimāṇo padeso
  udakena ajjhotthaṭo mahāsamuddoti saṅkhaṁ gato, tisahassayojanappamāṇe manussā
  vasanti, tisahassayojanappamāṇe ṭhāne 6- himavā patiṭṭhito ubbedhena pañcayojanasatiko
  caturāsītikūṭasahassapaṭimaṇḍito samantato sandamānāhi pañcamahānadīhi vicitto, 7-
  yattha āyāmavitthārena ca gambhīrato ca paṇṇāsapaṇṇāsayojanā diyaḍḍhayojana-
  sataparimaṇḍalā anotattadaho kaṇṇamuṇḍadaho rathakāḷadaho 8- chandantadaho kuṇāladaho
  mandākinidaho sīhappātadahoti satta mahāsarā patiṭṭhitā. 9-
      Tesu anotatto sudassanakūṭaṁ cittakūṭaṁ kāḷakūṭaṁ gandhamādanakūṭaṁ kelāsakūṭanti
  imehi pañcahi pabbatehi parikkhitto. Tattha sudassanakūṭaṁ sovaṇṇamayaṁ dviyojana-
  satubbedhaṁ antovaṅkaṁ kākamukhasaṇṭhānaṁ tameva saraṁ paṭicchādetvā ṭhitaṁ. 10- Cittakūṭaṁ

  *  *  *  *  *  *
  Footnote: 1 chaṂa. tīrato 2 chaṂa....aḍḍhayojanādivasena 3 chaṂa. ayaṁ pāṭho na dissati
  4 chaṂa. thalaṁ ussāretīti 5 chaṂa. thalaṁ 6 chaṂa. ayaṁ pāṭho na dissati
  7 chaṂa. sandamānapañcasatanadīvicitto 8 chaṂa. rathakāradaho
  9 chaṂa. patiṭṭhanti 10 chaṂa. tiṭṭhati
-------------------------------------------------
[page 242]
  Sabbaratanamayaṁ, kāḷakūṭaṁ añjanamayaṁ, gandhamādanakūṭaṁ sānumayaṁ abbhantare muggavaṇṇaṁ,
  mūlagandho sāragandho pheggugandho tacagandho papaṭikāgandho rasagandho pattagandho
  pupphagandho phalagandho gandhagandhoti 1- imehi dasahi gandhehi ussannaṁ,
  nānappakāraosadhasañchannaṁ kāḷapakkhauposathadivase ādittamiva aṅgāraṁ jalantaṁ
  tiṭṭhati, kelāsakūṭaṁ rajatamayaṁ, sabbāni sudassanena samānubbedhasaṇṭhānāni tameva
  saraṁ paṭicchādetvā ṭhitāni. Tāni sabbāni devānubhāvena nāgānubhāvanena ca
  pavassanti, 2- nadiyo ca tesu 3- sandanti. Taṁ sabbaṁpi udakaṁ anotattameva pavisati.
  Candimasuriyā dakkhiṇena vā uttarena vā gacchantā pabbatantarena gacchanti 4-
  tattha obhāsaṁ karonti, ujuṁ gacchantā na karonti. Tenevassa anotattoti saṅkhā
  udapādi.
      Tattha manoharasilātalāni 5- nimmacchakacchapāni phalikasadisāni nimmalokadāni
  nhānatitthāni supaṭiyattāni honti, yesu buddhā khīṇāsavā ca paccekabuddhā
  ca iddhimantā ca isayo nhāyanti, devayakkhādayo ca 6- udakakīḷaṁ kīḷanti. 7-
       Tattha catūsu passesu sīhamukhaṁ hatthimukhaṁ assamukhaṁ usabhamukhanti cattāri mukhāni
  honti, yehi catasso nadiyo sandanti. Sīhamukhena nikkhantanadītīre sīhā bahutarā
  honti. Hatthimukhādīhi nikkhantanadītīre 8- hatthiassausabhā. Puratthimadisato
  nikkhantanadī anotattaṁ tikkhattuṁ padakkhiṇaṁ katvā itarā tisso nadiyo anupagamma
  pācīnahimavanteneva amanussapathaṁ gantvā mahāsamuddaṁ pavisati. Pacchimadisato ca
  uttaradisato ca nikkhantanadiyopi tatheva padakkhiṇaṁ katvā pacchimahimavanteneva
  uttarahimavanteneva ca amanussapathaṁ gantvā 9- mahāsuddaṁ pavisanti. Dakkhiṇamukhato
  nikkhantanadī pana taṁ

  *  *  *  *  *  *
  Footnote: 1 Sī.,ka. khandhagandhoti 2 chaṂa. vassanti 3 chaṂa. cetesu
  4 chaṂa. ayaṁ pāṭho na dissati 5 Sī.,Ma. manoharapadasilāni
  6 chaṂa. ayaṁ saddo na dissati 7 Ma. uyyānakīḷaṁ
  8 chaṂa. ayaṁ pāṭho na dissati 9 Sī. manussapathaṁ agantvā
-------------------------------------------------
[page 243]
  Tikkhattuṁ padakkhiṇaṁ katvā uttarena ujukaṁ pāsāṇapiṭṭheneva saṭṭhiyojanāni
  gantvā pabbataṁ paharitvā vuṭṭhāya parikkhepena tigāvuttappamāṇā udakadhārā
  hutvā ākāsena saṭṭhiyojanāni gantvā tiyaggaḷe nāma pāsāṇe patitā,
  pāsāṇo udakadhārāvegena bhinno. Tattha paññāsayojanappamāṇā tiyaggaḷā nāma
  mahāpokkharaṇī jātā, pokkharaṇiyā kūlaṁ bhinditvā pāsāṇaṁ pavisitvā saṭṭhiyojanāni
  gatā. Tato ghanapaṭhaviṁ bhinditvā ummaṅgena 1- saṭṭhiyojanāni gantvā vijjhaṁ 2-
  nāma tiracchānapabbataṁ paharitvā hatthatale pañcaṅgulisadisā pañcadhārā hutvā
  pavattati. Sā tikkhattuṁ anotattaṁ padakkhiṇaṁ katvā gataṭṭhāne āvattagaṅgāti
  vuccati. Ujukaṁ pāsāṇapiṭṭhena saṭṭhiyojanāni gataṭṭhāne kaṇhagaṅgāti, 3- ākāsena
  saṭṭhiyojanāni gataṭṭhāne ākāsagaṅgāti, tiyaggaḷapāsāṇe paññāsayojanokāse
  ṭhitā tiyaggaḷapokkharaṇīti, 4- kūlaṁ bhinditvā pāsāṇaṁ pavisitvā saṭṭhiyojanāni
  gataṭṭhāne bahalagaṅgāti, ummaṅgena saṭṭhiyojanāni gataṭṭhāne ummaṅgagaṅgāti
  vuccati. Vijjhaṁ 5- nāma tiracchānapabbataṁ paharitvā pañcadhārā hutvā pavattaṭṭhāne 6-
  pana gaṅgā yamunā aciravatī sarabhū mahīti pañcadhā saṅkhaṁ gatā. Evametā pañca
  mahānadiyo himavantato pavattantīti veditabbāva.
      Savantiyoti yā kāci savamānā gacchantiyo mahānadiyo vā kunnadiyo vā.
  Appentīti allīyanti osaranti. Dhārāti vuṭṭhidhāRā. Pūrattanti puṇṇabhāvo.
  Mahāsamuddassa hi ayaṁ dhammatāva:- "imasmiṁ kāle devo mando jāto,
  jālakkhipādīni ādāya macchakacchape gaṇhissāmā"ti vā "imasmiṁ kāle mahantā
  vuṭṭhi, labhissāma nu kho piṭṭhipāsāṇaṭṭhānan"ti vā vattuṁ na sakkā. Paṭhamakappikakālato
  paṭṭhāya hi yaṁ sinerumekhalaṁ āhacca udakaṁ ṭhitaṁ, tato ekaṅgulamattaṁ 7- udakaṁ neva
  heṭṭhā osīdati, na uddhaṁ uttarati. Ekarasoti asambhinnaraso.

  *  *  *  *  *  *
  Footnote: 1 Sī. ummaggena, chaṂa. umaṅgena. evamuparipi 2 chaṂa. giñjhaṁ 3 chaṂa. kaṇhagaṅgā
  4 chaṂa. iti-saddo na dissati 5 chaṂa. viñjhaṁ
  6 Sī. gataṭṭhāne 7 chaṂa. ekaṅgulamattampi
-------------------------------------------------
[page 244]
      Muttāti khuddakamahantavaṭṭadīghādibhedā anekavidhā. Maṇīti rattanīlādībhedā
  anekavidhā. 1- Veḷuriyoti vaṁsavaṇṇasirīsapupphavaṇṇādibhedo anekavidho. Saṅkhoti
  dakkhiṇāvaṭṭatambakucchikadhamanasaṅkhādibhedo anekavidho. Silāti setakāḷamuggavaṇṇādibhedā
  anekavidhā. Pavāḷanti khuddakamahantarattaghanarattādibhedaṁ anekavidhaṁ. Masāragallanti
  kavaramaṇī. 2- Nāgāti ūmipiṭṭhavāsinopi vimānaṭṭhakanāgāpi.
      Aṭṭha pahārādāti satthā aṭṭhapi dhamme vattuṁ sakkoti, soḷasapi dvattiṁsapi
  catusaṭṭhipi satampi sahassampi, pahārādena aṭṭha kathitā, ahampi teheva sarikkhake
  katvā kathessāmīti cintetvā evamāha. Anupubbasikkhātiādīsu anupubbasikkhāya
  tisso sikkhā gahitā, anupubbakiriyāya terasa dhutaṅgāni, anupubbapaṭipadāya satta
  anupassanā aṭṭhārasa mahāvipassanā aṭṭhatiṁsa ārammaṇavibhattiyo sattatiṁsa bodhipakkhiya-
  dhammā. Na āyatakeneva aññāpaṭivedhoti maṇḍūkassa uppatitvā gamanaṁ viya
  āditova sīlapūraṇādiṁ akatvā arahattapaṭivedho nāma natthīti, 3- paṭipāṭiyā pana
  sīlasamādhipaññāyo pūretvāva sakkā arahattaṁ pattunti attho.
      Ārakāvāti dūreyeva. Na tena nibbānadhātuyā ūnattaṁ vā pūrattaṁ vāti
  asaṅkhyeyyepi kappe buddhesu anuppajjantesu 4- ekasattopi parinibbātuṁ na
  sakkoti, tadāpi "tucchā nibbānadhātū"ti na sakkā vattuṁ. Buddhakāle ca pana ekekasmiṁ
  samāgame asaṅkhyeyyāpi sattā amataṁ ārādhenti, tadāpi na sakkā vattuṁ
  "pūrā nibbānadhātū"ti.
                         10. Uposathasuttavaṇṇanā
      [20] Dasame nisinno hotīti uposathakaraṇatthāya upāsikāya ratanapāsāde
  nisinno. Nisajja pana bhikkhūnaṁ cittāni olokento ekaṁ dussīlapuggalaṁ disvā

  *  *  *  *  *  *
  Footnote: 1 chaṂa. rattanīlādibhedo anekavidho 2 chaṂa. kabaramaṇi
  3 chaṂa. natthi 4 chaṂa. anuppannesu
-------------------------------------------------
[page 245]
  "sacāhaṁ Imasmiṁ puggale nisinneyeva pātimokkhaṁ uddisissāmi, sattadhā tassa
  muddhā phalissatī"ti tassa anukampāya tuṇhīyeva ahosi. Abhikkantāti atikkantā
  parikkhīṇā. Uddhaste aruṇeti uggate aruṇasīse. Nandimukhiyāti tuṭṭhamukhiyā.
  Aparisuddhā ānanda parisāti "asukapuggalo aparisuddho"ti avatvā "aparisuddhā
  ānanda parisā"ti āha. Sesaṁ sabbattha uttānamevāti.
                           Mahāvaggo dutiyo.
                          ---------------
                            3. Gahapativagga
                         1. Paṭhamauggasuttavaṇṇanā
      [21] Tatiyassa paṭhame paññatte āsane nisīdīti tassa kira ghare pañcannaṁ
  bhikkhusatānaṁ pañca āsanasatāni niccaṁ paññattāneva honti. Tesu aññatarasmiṁ
  āsane nisīdi. Te 1- suṇāhīti te suṇāhi, taṁ vā aṭṭhavidhaṁ acchariyaṁ abbhutadhammaṁ 2-
  suṇāhi. Cittaṁ pasīdīti "buddho nu kho na buddho nu kho"ti vitakkamattaṁpi na
  uppajji, ayameva buddhoti cittuppādo pasanno anāvilo ahosi. Sakāni vā
  ñātikulānīti attano yāpanamattaṁ dhanaṁ gahetvā ñātigharāni gacchatu. Kassa vo dammīti
  katarapurisassa tumhe dadāmi, ārocetha me attano adhippāyaṁ. Appaṭivibhattāti
  "ettakaṁ dassāmi ettakaṁ na dassāmi, idaṁ dassāmi idaṁ na dassāmī"ti
  cittaṁ uppādentena hi paṭivibhattā nāma hoti, mayhaṁ pana na evaṁ. Athakho
  saṁghikā viya gaṇasantakā viya ca sīlavantehi saddhiṁ sādhāraṇāyeva. Sakkaccaṁyeva
  payirupāsāmīti sahatthā upaṭṭhahāmi, cittīkārena upasaṅkamāmi.

  *  *  *  *  *  *
  Footnote: 1 chaṂa. taṁ 2 chaṂa. acchariyadhamma
-------------------------------------------------
[page 246]
      Anacchariyaṁ kho pana maṁ bhanteti bhante yaṁ maṁ devatā upasaṅkamitvā evaṁ
  ārocenti, idaṁ na acchariyaṁ. Yaṁ panāhaṁ tatonidānaṁ cittassa uṇṇatiṁ nābhijānāmi,
  etaṁ 1- acchariyanti vadati. Sādhu sādhu bhikkhūti ettha kiñcāpi bhikkhuṁ āmanteti,
  upāsakasseva pana veyyākaraṇasampahaṁsane esa sādhukāroti veditabbo.
                         2. Dutiyauggasuttavaṇṇanā
      [22] Dutiye nāgavaneti tassa kira seṭṭhino nāgavanaṁ nāma uyyānaṁ,
  so tattha purebhattaṁ gandhamālādīni gāhāpetvā uyyānakīḷaṁ 2- kīḷitukāmo gantvā
  parivāriyamāno 3- bhagavantaṁ addasa. Saha dassanenevassa purimanayeneva cittaṁ pasīdi,
  surāpānena ca uppannamado taṁkhaṇaṁyeva pahiyyi. 4- Taṁ sandhāyevamāha. Oṇojesinti
  udakaṁ hatthe pātetvā adāsiṁ. Asokoti amuko. Samacittova demīti "imassa thokaṁ
  dammi, 5- imassa bahukan"ti evaṁ cittanānattaṁ na karomi, deyyadhammampana ekasadisaṁ
  karomīti dasseti. Ārocentīti ākāse ṭhatvā ārocenti. Natthi taṁ saṁyojananti
  iminā upāsako attano anāgāmiphalaṁ byākaroti.
                        3. Paṭhamahatthakasuttavaṇṇanā
      [23] Tatiye hatthako āḷavakoti bhagavatā āḷavakayakkhassa hatthato hatthehi
  sampaṭicchitattā hatthakoti laddhanāmo rājakumāro. Sīlavāti pañcasīladasasīlena
  sīlavā. Cāgavāti cāgasampanno. Kaccittha bhanteti bhante kacci ettha bhagavato
  byākaraṇaṭṭhāne. Appicchoti adhipagamappicchatāya appiccho.
                        4. Dutiyahatthakasuttavaṇṇanā
      [24] Catutthe pañcamattehi upāsakasatehīti sotāpannasakadāgāmi-
  anāgāmīnaṁyeva 6- ariyasāvakaupāsakānaṁ pañcahi satehi parivuto bhuttapātarāso

  *  *  *  *  *  *
  Footnote: 1 chaṂa. taṁ eva 2 chaṂa. uyyānakīḷikaṁ 3 chaṂa. paricāriyamāno
  4 chaṂa. pahīyi 5 chaṂa. ayaṁ pāṭho na dissati 6 chaṂa. sotāpannasakadāgāmīnaṁyeva
-------------------------------------------------
[page 247]
  Gandhamālāvilepanacuṇṇādīni 1- gahetvā yena bhagavā tenupasaṅkami. Saṅgahavatthūnīti
  saṅgaṇhanakāraṇāni. 2- Tehāhanti tehi ahaṁ. Taṁ dāne saṅgaṇhāmīti
  naṅgalabalibaddabhattabījādīni ceva gandhamālāvilepanacuṇṇādīni 3- ca datvā saṅgaṇhāmi.
  Peyyavācenāti 4- ammatātabhātarabhaginītiādikena kaṇṇasukhena mudukena piyavacanena
  saṅgaṇhāmi. Atthacariyāyāti "imassa dānena vā piyavacanena vā kiccaṁ natthi,
  atthacariyāya saṅgaṇhitabbayuttako ayan"ti ñatvā uppannakiccanittharaṇasaṅkhātāya
  atthacariyāya saṅgaṇhāmi. Samānattatāyāti "imassa dānādīhi kiccaṁ natthi,
  samānattatāya saṅgaṇhitabbo ayan"ti ñatvā 5- ekato khādanapivananisajjādīhi
  attanā samānaṁ katvā saṅgaṇhāmi. Daliddassa kho no tathā sotabbaṁ
  maññantīti daliddassa kiñci dātuṁ vā kātuṁ vā asakkontassa, yathā daliddassa
  no tathā sotabbaṁ maññanti, mama pana sotabbaṁ maññanti, dinnovāde tiṭṭhanti,
  na me anusāsaniṁ atikkamitabbaṁ maññanti. Yoni kho tyāyanti upāyo kho
  te ayaṁ. Imesu pana dvīsupi suttesu satthārā sīlacāgapaññā missikā kathitāti
  veditabbā.
                       5-6. Mahānāmasuttādivaṇṇanā
      [25-26] Pañcame atthūpaparikkhī 6- hotīti atthānatthaṁ kāraṇākāraṇaṁ
  upaparikkhitā hoti. Chaṭṭhe saddhāsīlacāgā missakā kathitā.
                         7. Paṭhamabalasuttavaṇṇanā
      [27] Sattame ujjhattibalāti ujjhānabalā. Bālānaṁ hi "yaṁ asuko
  idañcidañca āha, maṁ so āha, 7- na aññan"ti evaṁ ujjhānameva balaṁ.

  *  *  *  *  *  *
  Footnote: 1 chaṂa. gandhamālavilepanacuṇṇāni 2 Sī. naṅgalabalibaddabhattavatthādīni
  3 chaṂa. gandhamālamūlādīni 4 chaṂa. peyyavajjenāti 5 chaṂa. ayaṁ pāṭho na dissati
  6 chaṂa. atthūpaparikkhitā 7 Sī. yaṁ assa kodhacittaṁ, tathā maṁ so āha
-------------------------------------------------
[page 248]
  Nijjhattibalāti "na idaṁ evaṁ, nāmetan"ti atthānatthanijjhāpanaṁyeva balaṁ.
  Paṭisaṅkhānabalāti paccavekkhaṇabalā. Khantibalāti adhivāsanakkhantibalā. 1-
                         8. Dutiyabalasuttavaṇṇanā
      [28] Aṭṭhame balānīti ñāṇabalāni. Āsavānaṁ khayaṁ paṭijānātīti arahattaṁ paṭijānāti.
  Aniccatoti hutvā abhāvākārena. Yathābhūtanti yathāsabhāvato. Sammappaññāyāti
  sammāvipassanāmaggapaññāya. 2- Aṅgārakāsūpamāti santāpanaṭṭhena aṅgārakāsuyā
  upamitā ime kāmā. 3- Vivekaninnanti phalasamāpattivasena nibbānaninnaṁ.
  Vivekaṭṭhanti kilesehi vajjitaṁ dūrībhūtaṁ vā. Nekkhammābhiratanti pabbajjāya abhirataṁ.
  Byantībhūtanti vigatantībhūtaṁ ekaṁsenāpi 4- anallīnaṁ vippayuttaṁ 5- visaṁsaṭṭhaṁ.
  Āsavaṭṭhāniyehīti sampayogavasena āsavānaṁ kāraṇabhūtehi, kilesadhammehīti attho. Athavā
  byantībhūtanti vigatantībhūtaṁ 6- nittaṇhanti 7- attho. Kuto? sabbaso
  āsavaṭṭhāniyehi dhammehi, sabbehi tebhūmikadhammehīti attho. Imasmiṁ sutte
  ariyamaggo lokiyalokuttaro kathito.
                          9. Akkhaṇasuttavaṇṇanā
      [29] Navame khaṇe kiccāni karotīti khaṇakicco, okāsaṁ labhitvāva
  kiccāni karotīti attho. Dhammoti catusaccadhammo. Upasamikoti 8- kilesūpasamāvaho.
  Parinibbānikoti kilesaparinibbānakaro. Catumaggañāṇasaṅkhātaṁ sambodhiṁ gacchati
  sampāpuṇātīti sambodhagāmī. Dīghāyukaṁ devanikāyanti idaṁ asaññīdevanikāyaṁ 9-
  sandhāya vuttaṁ. Aviññātāresūti ativiya aviññūsu.
      Suppavediteti sukathite. Antarāyikāti antarāyakaRā. Khaṇo vo mā upajjhagāti
  ayaṁ laddho khaṇo tumhe mā atikkami. Idha ce na 10- virādhetīti sace koci pamattacārī

  *  *  *  *  *  *
  Footnote: 1 chaṂa. adhivāsanabalā 2 chaṂa. sahavipassanāya maggapaññāya 3 chaṂa. kāmāti
  4 chaṂa. vigatantabhūtaṁ ekadesenāpi 5 chaṂa. visaṁyuttaṁ 6 chaṂa. vigatavāyanti
  7 chaṂa. ayaṁ pāṭho na dissati 8 chaṂa. opasamikoti
  9 chaṂa. asaññaṁ devanikāyaṁ 10 chaṂa. naṁ
-------------------------------------------------
[page 249]
  Idha imaṁ khaṇaṁ labhitvāpi saddhammassa niyāmataṁ ariyamaggaṁ na 1- nirādheti na sampādeti.
  Atītatthoti hāpitattho. Cirattanutapissatīti 2- ciraṁ rattaṁ socissati. Yathā
  hi "asukaṭṭhāne bhaṇḍaṁ samuppannan"ti sutvā eko vāṇijo na gaccheyya,
  aññe gantvā gaṇheyyuṁ, tesaṁ taṁ aṭṭhaguṇaṁpi dasaguṇaṁpi bhaveyya. Atha itaro
  "mama attho atikkanto"ti anutappeyya, evaṁ yo idha khaṇaṁ labhitvā appaṭipajjanto
  saddhammassa niyāmataṁ virādheti, so ayaṁ vāṇijova atītattho ciraṁ anutappissati
  socissati. Kiñca bhiyyo avijjānivutoti 3- tathā. Paccavidunti paṭivijjhiṁsu.
  Saṁvarāti sīlasaṁvaRā. Māradheyyasarānugeti 4- māradheyyasaṅkhātaṁ saṁsāraṁ anugate.
  Pāragatāti 5- nibbānaṁ gatā. Ye pattā āsavakkhayanti ye arahattaṁ pattā. Evamidha
  gāthāsu vaṭṭavivaṭṭaṁ kathitaṁ.
                     10. Anuruddhamahāvitakkasuttavaṇṇanā
      [30] Dasame cetīsūti cetināmakānaṁ rājūnaṁ nivāsanaṭṭhānattā 6- evaṁladdhavohāre
  raṭṭhe. Pācīnavaṁsadāyeti dasabalassa vasanaṭṭhānato pācīnadisāya ṭhite vaṁsadāye
  nīlobhāsehi veḷūhi sañchanne araññe. Evaṁ cetaso parivitakko udapādī
  ti thero kira pabbajitvā paṭhamaṁ antovassamhiyeva samāpattilābhī hutvā sahassalokadhātu-
  dassanasamatthaṁ dibbacakkhuñāṇaṁ uppādesi. So sāriputtattherassa santikaṁ gantvā
  evamāha "idhāhaṁ āvuso sāriputta dibbena cakkhunā visuddhena atikkantamānusakena
  sahassalokaṁ olokemi. Āraddhaṁ kho pana me viriyaṁ asallīnaṁ, upaṭṭhitā sati
  asammuṭṭhā, assaddho kāyo asāraddho, samāhitaṁ cittaṁ ekaggaṁ. Atha ca pana
  meanupādāyāasavehi cittaṁ na vimuccatī"ti atha naṁ thero āha "yaṁ kho
  te āvuso anuruddha evaṁ hoti `ahaṁ dibbena cakcunā .pe. Olokemī"ti,

  *  *  *  *  *  *
  Footnote: 1 chaṂa. ayaṁ saddo na dissati 2 chaṂa. cirattaṁ anutapissatīti
  3 Sī. avijjānivasutopi 4 chaṂa. mādheyyaparānugeti
  5 chaṂa. pāraṅgatāti 6 chaṂa. nivāsaṭṭhānattā
-------------------------------------------------
[page 250]
  Idante mānasmiṁ. Yampi te āvuso anuruddha evaṁ hoti `āraddhaṁ kho pana
  me viriyaṁ .pe. Ekaggan'ti, idante uddhaccasmiṁ. Yampi te āvuso anuruddha
  evaṁ hoti `atha ca pana me anupādāya āsavehi cittaṁ na vimuccatī"ti, idante
  kukkuccasmiṁ. Sādhu vata āyasmā anuruddho ime tayo dhamme pahāya ime tayo
  dhamme amanasikaritvā amatāya dhātuyā cittaṁ upasaṁharatū"ti evamassa thero kammaṭṭhānaṁ
  kathesi. So kammaṭṭhānaṁ gahetvā satthāraṁ āpucchitvā cetiraṭṭhaṁ gantvā
  samaṇadhammaṁ karonto aḍḍhamāsaṁ caṅkamena vītināmesi. So padhānaveganimmathikattā
  kilantakāyo ekassa veḷugumbassa heṭṭhā nisīdi. Athassāyaṁ evaṁ cetaso parivitakko
  udapādi, esa mahāpurisavitakko uppajjīti attho.
      Appicchassāti ettha paccayappiccho adhigamappiccho pariyattiappiccho
  dhutaṅgappicchoti cattāro appicchā. Tattha paccayappiccho bahuṁ dente appaṁ
  gaṇhāti, appaṁ dente appataraṁ gaṇhāti, na anavasesaggāhī hoti. Adhigamappiccho
  majjhantikatthero viya attano adhigamaṁ aññesaṁ jānituṁ na deti. Pariyattiappiccho
  tepiṭakopi samāno na bahussutabhāvaṁ jānāpetukāmo hoti sāketatissatthero
  viya. Dhutaṅgappiccho dhutaṅgapariharaṇabhāvaṁ aññesaṁ jānituṁ na deti dvebhātikattheresu
  jeṭṭhakatthero viya. Vatthuṁ visuddhimagge kathitaṁ. Ayaṁ dhammoti
  evaṁladdhaguṇanigūhanena 1- ca paṭiggahaṇe mattaññutāya ca appicchassa puggalassa ayaṁ
  navalokuttaradhammo uppajjati, 2- no mahicchassa. Evaṁ sabbattha yojetabbaṁ.
      Santuṭṭhassāti catūsu paccayesu tīhi santosehi santuṭṭhassa. Pavivittassāti
  kāyacittaupadhivivekehi vivittassa. Tattha kāyaviveko nāma gaṇasaṅgaṇikaṁ vinodetvā
  ārambhavatthuvasena ekībhāvo. Ekībhāvamattena 3- pana 4- kammaṁ na nipphajjatīti

  *  *  *  *  *  *
  Footnote: 1 chaṂa. evaṁsantaguṇaniguhanena 2 chaṂa. sampajjati
  3 chaṂa. ekībhāvamatteneva 4 chaṂa. ayaṁ saddo na dissati
-------------------------------------------------
[page 251]
  Kasiṇaparikammaṁ katvā aṭṭha samāpattiyo nibbatteti. Ayaṁ cittaviveko nāMa.
  Samāpattimatteneva kammaṁ na nipphajjatīti jhānaṁ pādakaṁ katvā saṅkhāre
  sammasitvā saha paṭisambhidāhi arahattaṁ pāpuṇāti, ayaṁ sabbākārato upadhiviveko
  nāMa. Tenāha bhagavā "kāyaviveko ca vivekaṭṭhakāyānaṁ nekkhammābhiratānaṁ,
  cittaviveko ca parisuddhacittānaṁ paramavodānappattānaṁ, upadhiviveko ca nirūpadhīnaṁ
  puggalānaṁ visaṅkhāragatānan"ti. 1-
      Saṅgaṇikārāmassāti gaṇasaṅgaṇikāya ceva kilesasaṅgaṇikāya ca ratassa.
  Āraddhaviriyassāti kāyikacetasikaviriyavasena āraddhaviriyassa. Upaṭṭhitassatissāti
  catusatipaṭṭhānavasena upaṭṭhitassatissa. Samāhitassāti ekaggacittassa. Paññavatoti
  kammassa katapaññāya paññavato.
      Sādhu sādhūti therassa cittaṁ 2- sampahaṁsento evamāha. Imaṁ aṭṭhamanti satta
  nidhī laddhapurisassa aṭṭhamaṁ dento viya, satta maṇiratanāni, satta hatthiratanāni,
  satta assaratanāni laddhapurisassa aṭṭhamaṁ dento viya satta mahāpurisavitakke
  vitakketvā ṭhitassa aṭṭhamaṁ ācikkhanto evamāha. Nippapañcārāmassāti taṇhāmāna-
  diṭṭhipapañcarahitattā nippapañcasaṅkhāte nibbānapade abhiratassa. Itaraṁ tasseva
  vevacanaṁ. Nappapañcārāmassāti yathāvuttesu papañcesu abhiratassa. Itaraṁ tasseva
  vevacanaṁ.
      Yatoti yadā. Tatoti tadā. Nānārattānanti nīlapītalohitodātavaṇṇehi nānārajanehi
  rattānaṁ. Paṁsukūlacīvaranti 3- tevīsatiyā khettesu ṭhitapaṁsukūlacīvaraṁ. Khāyissatīti
  yathā tassa pubbaṇhasamayādīsu yasmiṁ samaye yaṁ icchati, tasmiṁ samaye taṁ pārupantassa
  so dussakaraṇḍako manāpo hutvā khāyati, evaṁ tuyhampi cīvarasantosamahāariyavaṁsena

  *  *  *  *  *  *
  Footnote: 1 khuṃahā. 29/33/31 guhaṭṭhakasuttaniddesa,
  khuṃahā. 29/229/172 tissametteyyasuttaniddesa (syā) 2 chaṂa. therassa vitakkaṁ
  3 chaṂa. paṁsukūlanti
-------------------------------------------------
[page 252]
  Tuṭṭhassa viharato paṁsukūlacīvaraṁ khāyissati uṭṭhahissati. Ratiyāti ratiatthāya.
  Aparitassāyāti paritassanāhi taṇhādiṭṭhiaparitassanatthāya. Phāsuvihārāyāti
  sukhavihāratthāya. Okkamanāya nibbānassāti amataṁ nibbānaṁ otaraṇatthāya.
      Piṇḍiyālopabhojananti gāmanigamarājadhānīsu jaṅghabalaṁ nissāya gharapaṭipāṭiyā
  carantena laddhapiṇḍiyālopabhojanaṁ. Khāyissatīti tassa gahapatino nānaggarasabhojanaṁ
  viya upaṭṭhahissati. Santuṭṭhassa viharatoti piṇḍapātasantosamahāariyavaṁsena santuṭṭhassa
  viharato. Rukkhamūlasenāsanaṁ khāyissatīti tassa gahapatino tebhūmikapāsāde gandhakusumavāsa-
  sugandhaṁ kūṭāgāraṁ viya rukkhamūlasenāsanaṁ 1- upaṭṭhahissati. Santuṭṭhassāti
  senāsanasantosamahāariyavaṁsena santuṭṭhassa. Tiṇasantharakoti 2- tiṇehi vā paṇṇehi vā
  bhūmiyaṁ vā phalakapāsāṇaphalānaṁ 3- vā aññatarasmiṁ santhatasanthāro. 4- Pūtimuttanti
  yaṅkiñci muttaṁ. Taṁkhaṇe gahitaṁpi pūtimuttameva vuccati duggandhattā. Santuṭṭhassa
  viharatoti gilānapaccayabhesajjaparikkhārasantosena santuṭṭhassa viharato.
      Iti bhagavā catūsu ṭhānesu arahatte 5- pakkhipanto kammaṭṭhānaṁ kathetvā
  "katarasenāsane nu kho vasantassa kammaṭṭhānaṁ sappāyaṁ bhavissatī"ti āvajjento
  "tasmiṁyeva vasantassā"ti ñatvā tenahi tvaṁ anuruddhātiādimāha. Pavivittassa
  viharatoti tīhi vivekehi vivittassa viharantassa. Uyyojanikapaṭisaṁyuttanti
  uyyojanikeheva vacanehi paṭisaṁyuttaṁ, tesaṁ uṭṭhānagamanakiriyāyevāti 6- attho.
  Papañcanirodheti nibbānapade. Pakkhandatīti ārammaṇakaraṇavasena pakkhandati.
  Pasīdatītiādīsupi ārammaṇavaseneva pasīdanasantiṭṭhanamuccanā veditabbā. Iti bhagavā
  cetiraṭṭhe pācīnavaṁsadāye āyasmato anuruddhassa kathite aṭṭha mahāpurisavitakke
  puna bhesakaḷāvanamahāvihāre nisīditvā bhikkhusaṁghassa vitthārena kathesi.

  *  *  *  *  *  *
  Footnote: 1 chaṂa. rukkhamūlaṁ 2 chaṂa. tiṇasanthārakoti
  3 chaṂa. phalapāsāṇatalāni 4 chaṂa. santhatasanthato
  5 chaṂa. arahattaṁ 6 chaṂa. tesaṁ upaṭṭhānagamanakaṁyevāti
-------------------------------------------------
[page 253]
      Manomayenāti manena nibbattitakāyopi manomayoti vuccati manena gatakāyopi 1-
  idha manena gatakāyaṁ sandhāyevamāha. Yathā me ahu saṅkappoti yathā mayhaṁ vitakko
  ahosi, tato uttariṁ aṭṭhamaṁ mahāpurisavitakkaṁ dassento tato uttariṁ desayi. Sesaṁ
  sabbaṁ uttānatthamevāti. 2-
                          Gahapativaggo tatiyo.
                          ---------------
                             4. Dānavagga
                         1. Paṭhamadānasuttavaṇṇanā
      [31] Catutthassa paṭhame āsajja dānaṁ detīti patvā dānaṁ deti. Āgataṁ
  disvāva 3- taṁ muhuttaṁyeva nisīdāpetvā sakkāraṁ katvā dānaṁ deti, dassāmīti na
  kilameti. Bhayāti "ayaṁ adāyako akārako"ti garahabhayā, apāyabhayā vā. Adāsi
  meti mayhaṁ pubbe esa idaṁ nāma adāsīti deti. Dassati meti anāgate
  idaṁ nāma dassatīti deti. Sāhu dānanti dānaṁ nāma sādhu sundaraṁ buddhādīhi
  paṇḍitehi pasatthanti deti. Cittālaṅkāracittaparikkhāratthaṁ dānaṁ detīti
  samathavipassanācittassa alaṅkāratthañceva parikkhāratthañca deti. Dānañhi cittaṁ muduṁ
  karoti. Yena laddhaṁ hoti, 4- so "laddhaṁ me"ti muducitto hoti. Yena dinnaṁ, sopi
  "dinnaṁ mayā"ti muducitto hoti, iti ubhinnaṁ cittaṁ muduṁ karoti. Teneva
  "adantadamanan"ti vuccati. Yathāha:-
            "adantadamanaṁ dānaṁ adānaṁ dantadūsakaṁ 5-
             dānena piyavācāya 6- unnamanti namanti cāti.

  *  *  *  *  *  *
  Footnote: 1 Sī. nimmitakāyopi 2 chaṂa. sesaṁ sabbattha uttānamevāti
  3 chaṂa. disvā 4 chaṂa. yena laddho
  5 Sī. dānaṁ sabbatthasādhakaṁ, visuddhi. 2/108 brahmavihāraniddesa 6 ka. anena
  piyavācena, su.vi. 3/336/243
-------------------------------------------------
[page 254]
  Imesu pana aṭṭhasu dānesu cittālaṅkāradānameva uttamanti.
                        2. Dutiyadānasuttavaṇṇanā.
      [32] Dutiye saddhāti yāya saddhāya dānaṁ deti, sā saddhā. Hiriyanti
  yāya hiriyā dānaṁ deti, sāva adhippetā. Kusalañca dānanti anavajjañca
  dānaṁ. Diviyanti divaṅgamaṁ.
                         3. Dānavatthusuttavaṇṇanā
      [33] Tatiye dānavatthūnīti dānakāraṇāni. Chandā dānaṁ detīti pemena
  dānaṁ deti. Dosāti dosena kuddho hutvā yaṁ atthi, taṁ vegena gaṇhitvā
  deti. Mohāti mohena mūḷho deti. Bhayāti garahabhayena vā apāyabhayena vā,
  tassa tasseva vā pana bhayena deti. Kulavaṁsanti kulappaveṇiṁ.
                          4. Khettasuttavaṇṇanā
      [34] Catutthe na mahapphalaṁ hotīti dhaññaphalena mahapphalaṁ na hoti. Na mahassādanti
  yampissa phalaṁ hoti, tassa assādo na mahā hoti mandassādaṁ na madhuraṁ. Na
  phātiseyyanti tiseyyāpissa na hoti vaḍḍhi, 1- tassa mahantaṁ vīhithambhasannivesaṁ
  na hotīti attho. Unnāmaninnāmīti 2- thalaninnavasena visamatalaṁ. Tattha thale
  udakaṁ na saṇṭhāti, ninne atibahu tiṭṭhati. Pāsāṇasakkharillanti 3- pattharitvā
  ṭhitapiṭṭhipāsāṇehi ca khuddakamahantāhi 4- ca sakkharāhi ca samannāgataṁ. Ūsaranti
  ubbhidodakaṁ. 5- Na ca gambhīrasitanti thaddhabhūmitāya gambhīrānugataṁ, naṅgalamaggaṁ katvā
  kasituṁ na sakkā hoti, uttānanaṅgalamaggameva hoti. Na āyasampannanti na
  udakāgamanasampannaṁ.

  *  *  *  *  *  *
  Footnote: 1 Sī. na phātiyeyyāti vaḍḍhipissa na hoti 2 ka. uṇṇāmaninnāmīti
  3 chaṂa. pāsāṇasakkharikanti 4 chaṂa. khuddakapāsāṇehi 5 chaṂa. ubbhinnaloṇaṁ
-------------------------------------------------
[page 255]
  Na apāyasampannanti pacchābhāge udakaniggamanamaggasampannaṁ hoti. Na mātikāsampannanti
  na khuddakamahantīhi udakamātikāhi sampannaṁ hoti. Na mariyādasampannanti na
  kedāramariyādāhi sampannaṁ. Na mahapphalantiādīni sabbāni vipākaphalavaseneva
  veditabbāni.
      Sampanneti paripuṇṇe sampattiyutte. Pavuttā bījasampadāti sampannaṁ bījaṁ
  ropitaṁ. Deve sampādayantamhīti deve sammā vassante. Anītisampadā hotīti
  kīṭakimiādipāṇakaītiyā abhāvo ekā sampadā hoti. Viruḷhīti vaḍḍhi dutiyā
  sampadā hoti. Vepullanti vipulabhāvo tatiyā sampadā hoti. Phalanti paripuṇṇaṁ
  dhaññaphalaṁ catutthasampadā 1- hoti. Sampannasīlesūti paripuṇṇasīlesu. Bhojanasampadāti
  sampannapañcavidhabhojanaṁ. 2- Sampadānanti tividhakusalasampadaṁ. Upanetīti sā bhojanasampadāti
  upanayati. Kasmā? sampannaṁ hissa taṁ kataṁ, yasmāssa taṁ katakammaṁ sampannaṁ
  paripuṇṇanti attho. Sampannatthūdhāti sampanno atthu idha. Vijjācaraṇasampannoti
  tīhi vijjāhi ca pañcadasahi caraṇadhammehi ca samannāgato. Laddhāti evarūpo puggalo
  cittassa sampadaṁ avekallaṁ paripuṇṇabhāvaṁ labhitvā. Karoti kammasampadanti paripuṇṇaṁ
  kammaṁ karoti. Labhati catthasampadanti atthañca paripuṇṇaṁ labhati. Diṭṭhisampadanti
  vipassanādiṭṭhiṁ. Maggasampadanti sotāpattimaggaṁ. Yāti sampannamānasoti
  paripuṇṇacitto hutvā arahattaṁ yāti. Sā hoti sabbasampadāti sā sabbadukkhehi
  vimutti sabbasampadā nāma hotīti.
                        5. Dānūpapattisuttavaṇṇanā
      [35] Pañcame dānūpapattiyoti dānapaccayā upapattiyo. Padahatīti 3- ṭhapeti.
  Adhiṭṭhātīti tasseva vevacanaṁ. Bhāvetīti vaḍḍheti. Hīnedhimuttanti 4- hīnesu pañcasu

  *  *  *  *  *  *
  Footnote: 1 chaṂa. paripuṇṇaphalaṁ catutthī sampadā 2 chaṂa. sampannaṁ vividhabhojanaṁ
  3 chaṂa. dahantīti 4 chaṂa. hīne vimuttanti
-------------------------------------------------
[page 256]
  Kāmaguṇesu adhimuttaṁ. 1- Uttariṁ abhāvitanti tato uparimaggaphalatthāya abhāvitaṁ.
  Tatthūpapattiyā 2- saṁvattatīti yaṁ ṭhānaṁ patthetvā kusalaṁ kataṁ, tattha nibbattanatthāya
  saṁvattati. Vītarāgassāti maggena vā samucchinnarāgassa samāpattiyā vā
  vikkhambhitarāgassa. Dānamatteneva hi brahmaloke nibbattituṁ na sakkā, dānaṁ pana
  samādhivipassanācittassa alaṅkāraparivāraṁ hoti. Tato dānena muducitto brahmavihāre
  bhāvetvā brahmaloke nibbattati. Tena vuttaṁ "vītarāgassa no sarāgassā"ti.
                       6. Puññakiriyāvatthusuttavaṇṇanā
      [36] Chaṭṭhe puññakiriyā ca sā 3- tesaṁ tesaṁ ānisaṁsānaṁ vatthu cāti puñña-
  kiriyāvatthu. 4- Dānādīnañhi lakkhaṇe cittaṁ ṭhapetvā "evarūpaṁ nāma amhehi dānaṁ
  dātabbaṁ, sīlaṁ rakkhitabbaṁ, bhāvanā bhāvetabbā"ti sattā puññāni karonti. Dānameva
  dānamayaṁ, dānacetanāsu vā purimacetanāto nipphannā sanniṭṭhāpakacetanā dānamayaṁ
  sīlādīhi sīlamayādīni viya. Sesadvayesupi eseva nayo. Parittaṁ kataṁ hotīti thokaṁ
  mandaṁ kataṁ hoti. Nābhisambhotīti na nipphajjati. Akataṁ hotīti 5- bhāvanāya
  yogoyeva 6- anāraddho hotīti attho. Manussadobhagyanti manussesu sampatatirahitaṁ
  pañcavidhaṁ nīcakulaṁ. Upapajjatīti paṭisandhivasena upagacchati, tattha nibbattatīti attho.
  Mattaso katanti pamāṇena kataṁ, thokaṁ na bahuṁ. Manussasobhagyanti manussesu
  subhagabhāvaṁ tividhakulasampattiṁ. 7- Adhimattanti adhikappamāṇaṁ balaṁ vā. Adhigaṇhantīti
  adhibhavitvā gaṇhanti, visiṭṭhatarā jeṭṭhakā hontīti attho.
                        7. Sappurisadānasuttavaṇṇanā
      [37] Sattame sucinti suddhaṁ 8- vaṇṇasampannaṁ deti. Paṇītanti rasūpapannaṁ. 9-

  *  *  *  *  *  *
  Footnote: 1 chaṂa. vimuttaṁ 2 chaṂa. tatrūpapattiyā
  3 Ma. puññakiriyāyo, cha. puññakiriyāni ca tāni 4 chaṂa. vatthūni cāti
  puññakiriyāvatthūni 5 idaṁ saṁvaṇṇetabbapadaṁ pāliyaṁ na dissati
  6 Sī.,Ma. bhāvanānayayogeyeva 7 Sī. tividhakulasampattisahitaṁ 8 chaṂa. parisuddhaṁ
  9 ka. susampannaṁ
-------------------------------------------------
[page 257]
  Kālenāti yuttappayuttakālena. 1- Kappiyanti yaṁ kappiyaṁ, taṁ deti. Viceyya detīti
  "imassa dinnaṁ mahapphalaṁ bhavissati, imassa na mahapphalan"ti evaṁ paṭiggāhakaṁ pariyesana-
  vasena paṇidhāyavasena dānaṁ vā vicinitvā deti.
                         8. Sappurisasuttavaṇṇanā
      [38] Aṭṭhame atthāyāti atthatthāya. Hitāya sukhāyāti hitatthāya sukhatthāya.
  Pubbapetānanti paralokagatānaṁ ñātīnaṁ. Imasmiṁ sutte anuppanne buddhe cakkavatti
  rājāno bodhisattā paccekabuddhā labbhanti, buddhakāle buddhā ceva buddha-
  sāvakā ca. Yathāvuttānañhi etesaṁ atthāya hitāya sukhāya saṁvattanti. Bahunnaṁ
  vata atthāya, sappañño gharamāvasanti sappañño ghare vasanto bahunnaṁ vata atthāya
  hoti. Pubbeti paṭhameva. Pubbekatamanussaranti mātāpitūnaṁ pubbakāraguṇe anussaranto.
  Sahadhammenāti sakāraṇena paccayapūjanena pūjeti. Apāpe brahmacārinoti apacāyati, 2-
  nīcavuttitaṁ nesaṁ āpajjati. Pesaloti piyasīlo.
                         9. Abhisandasuttavaṇṇanā
      [39] Navame dānānīti cetanādānāni. Aggaññānītiādīnaṁ padānaṁ 3- attho
  heṭṭhā vuttoyeva.
                       10. Duccaritavipākasuttavaṇṇanā
      [40] Dasame pāṇātipātoti pāṇātipātacetanā. Sabbalahusoti sabbalahuko.
  Appāyukasaṁvattanikoti 4- tena parittakena kammavipākena appāyuko hoti, dinnamattāya
  vā paṭisandhiyā vilīyati mātukucchito nikkhantamatto vā. 5- Evarūpo hi na aññassa
  kassaci nissando, pāṇātipātasseva gatamaggo esoti. Bhogabyasanasaṁvattanikoti

  *  *  *  *  *  *
  Footnote: 1 chaṂa. yuttapattakālena 2 chaṂa. apace brahmacārayoti brahmacārino apacayati
  3 chaṂa. ayaṁ pāṭho na dissati 4 Sī.,Ma. sabbalahuso appāyukasaṁvattanikoti
  5 chaṂa. nikkhantamatte vā
-------------------------------------------------
[page 258]
  Yathā kākaṇikamattampi hatthe na tiṭṭhati, evaṁ bhogabyasanaṁ saṁvatteti.
  Sapattaverasaṁvattaniko 1- hotīti saha sapattehi veraṁ saṁvatteti. Tassa hi sapattāva 2-
  bahukā honti. Yo ca naṁ passati, tasmiṁ veraṁ 3- uppādeti na nibbāyati. Evarūpo
  hi parassa rakkhitagopitabhaṇḍe aparādhassa nissando.
      Abhūtabbhakkhānasaṁvattaniko hotīti abhūtena abbhakkhānaṁ saṁvatteti, yena kenaci
  kataṁ tasseva upari patati. Mittehi bhedanasaṁvattanikoti mittehi bhedaṁ saṁvatteti. Yaṁ
  yaṁ mittaṁ karoti. So so bhijjatiyeva. Amanāpasaddasaṁvattanikoti amanāpasaddaṁ saṁvatteti.
  Yā sā vācā kaṇṭakā kakkasā kaṭukā abhisajjanī mammacchedikā, gatagataṭṭhāne
  tameva suṇāti, manāpasaddasavanaṁ nāma na labhati. Evarūpo hi pharusavācāya gatamaggo
  nāMa. Anādeyyavācāsaṁvattanikoti aggahetabbavacanataṁ saṁvatteti, "tvaṁ kasmā kathesi,
  ko 4- tava vacanaṁ gahessatī"ti vattabbataṁ āpajjati. Ayaṁ samphappalāpassa gatamaggo.
  Ummattakasaṁvattaniko hotīti ummattakabhāvaṁ saṁvatteti. Tena hi 5- manusso
  ummatto vā khittacitto vā eḷamūgo vā hoti. Ayaṁ surāpānassa nissando. Imasmiṁ
  sutte vaṭṭameva kathitanti.
                          Dānavaggo catuttho.
                        ------------------
                            5. Uposathavagga
                         4. Vāseṭṭhasuttavaṇṇanā
      [44] Pañcamassa catutthe ime cepi vāseṭṭha mahāsālāti purato ṭhite
  dve sālarukkhe dassento parikappopamaṁ āha. Idaṁ vuttaṁ hoti:- ime tāva

  *  *  *  *  *  *
  Footnote: 1 Sī. verasapattasaṁvattaniko 2 chaṂa. sapattā ca
  3 chaṂa. verameva 4 chaṂa. ko hi 5 chaṂa. ayaṁ saddo na dissati
-------------------------------------------------
[page 259]
  Mahāsālā acetanā. Sace etepi sacetanā hutvā aṭṭhaṅgasamannāgataṁ uposathaṁ
  upavaseyyuṁ, etesaṁpi so uposathupavāso 1- dīgharattaṁ hitāya sukhāya assa.
  Manussabhūte 2- pana vattabbameva natthīti.
                         5. Anuruddhasuttavaṇṇanā
      [46] Chaṭṭhe yenāyasmā anuruddhoti tā kira devatā attano sampattiṁ
  oloketvā "kiṁ nu kho nissāya ayaṁ amhehi sampatti laddhā"ti āvajjamānā theraṁ
  disvā "mayaṁ amhākaṁ ayyassa pubbe cakkavattirajjaṁ kārentassa 3- pādaparicārikā
  hutvā tena dinnovāde ṭhatvā imaṁ sampattiṁ labhimhā, gacchāma theraṁ ānetvā
  imaṁ sampattiṁ anubhavissāmā"ti divāyeva 4- yenāyasmā anuruddho tenupasaṅkamiṁsu.
  Tīsu ṭhānesūti tīsu kāraṇesu. Ṭhānaso paṭilabhāmāti khaṇeneva labhāMa. Saddanti 5-
  vacanasaddaṁ vā gītasaddaṁ vā ābharaṇasaddaṁ vā. Pītā assūtiādīni nīlā tāva
  jātā, pītā bhavituṁ na sakkhissantītiādinā nayena cintetvā vitakkesi. Tāpi
  "idāni ayyo amhākaṁ pītabhāvaṁ icchati, idāni lohitabhāvan"ti tādisāva ahesuṁ.
      Accharikaṁ 6- vādesīti pāṇitalaṁ vādesi. Pañcaṅgikassāti ātataṁ vitataṁ
  ātatavitataṁ susiraṁ ghananti imehi pañcahaṅgehi samannāgatassa. Tattha ātataṁ nāma
  cammapariyonaddhesu bheriādīsu ekatalaturiyaṁ, vitataṁ nāma ubhayatalaṁ. Ātatavitataṁ
  nāma sabbaso pariyonaddhaṁ, susiraṁ vaṁsādi, ghanaṁ sammādi. Suvinītassāti
  ākaḍḍhanasithilakaraṇādīhi sumucchitassa. Suppaṭipatāḷitassāti pamāṇe ṭhitabhāvajānanatthaṁ
  suṭṭhu paṭipatāḷitassa. Kusalehi susamannāhatassāti ye vādetuṁ kusalā chekā, tehi
  vāditassa. Vaggūti madhuro 7- sundaro. Rajanīyoti rañjetuṁ samattho. Kamanīyoti
  kāmetabbayutto. Khamanīyotipi pāṭho, divasaṁpi suyyamāno khamateva, na nibbindatīti

  *  *  *  *  *  *
  Footnote: 1 chaṂa. uposathavāso 2 chaṂa. bhūte
  3 chaṂa. karontassa 4 chaṂa. divā
  5 chaṂa. saranti 6 chaṂa. accharaṁ 7 chaṂa. cheko
-------------------------------------------------
[page 260]
  Attho. Madanīyoti mānamadapurisamadajanano. Indriyāni okkhipīti "asāruppaṁ imā
  devatā karontī"ti indriyāni heṭṭhā khipi, na akkhīni ummiletvā olokesi.
  Na khvayyo anuruddho sādiyatīti "mayaṁ naccāma gāyāma, ayyo pana anuruddho
  na kho sādiyati, akkhīni ummiletvā na oloketi, kiṁ mayaṁ naccitvā vā gāyitvā
  vā karissāmā"ti tattheva antaradhāyiṁsu. Yena bhagavā tenupasaṅkamīti tāsaṁ devatānaṁ
  ānubhāvaṁ disvā "katihi nu kho dhammehi samannāgato mātugāmo manāpakāyike
  devaloke nibbattatī"ti imamatthaṁ pucchituṁ upasaṅkami.
                      9-10. Idhalokikasuttadvayavaṇṇanā
      [49-50] Navame ayaṁsa loko 1- āraddho hotīti ayamassa loko idhaloke
  karaṇakammatthāya 2- viriyassa āraddhattā paripuṇṇattā āraddho hoti paripuṇṇo.
  Soḷasākārasampannāti sutte vuttehi aṭṭhahi, aṭṭhakathāsu 3- aṭṭhahīti soḷasahi
  ākārehi samannāgatā, yāni vā 4- aṭṭhaṅgāni paraṁpi tesu samādapetīti evaṁpi
  soḷasākārasampannāti eke. Saddhāsīlacāgapaññā 5- panettha missikā kathitā. Dasamaṁ
  bhikkhusaṁghassa kathitaṁ. Sabbasuttesu pana yaṁ na vuttaṁ, taṁ heṭṭhā āgatanayattā
  uttānatthamevāti.
                         Uposathavaggo pañcamo.
                         Paṭhamapaṇṇāsako niṭṭhito.
                         ----------------

  *  *  *  *  *  *
  Footnote: 1 chaṂa. ayaṁ loko 2 Sī. loko karaṇamattāya āraddhattā, chaṂa. loko idha loke
  karaṇamattāya āraddhattā 3 chaṂa. kathāsu 4 Sī.,Ma. yāni tassā 5 cha. saddhāsīlapaññā
-------------------------------------------------
[page 261]
                           2. Dutiyapaṇṇāsaka
                           6. 1. Gotamīvagga
                          1. Gotamīsuttavaṇṇanā
      [51] Chaṭṭhassa paṭhame sakkesu viharatīti paṭhamagamanena gantvā viharati.
  Mahāpajāpatīti puttapajāya ceva dhītupajāya ca mahantattā evaṁladdhanāmā. Yena
  bhagavā tenupasaṅkamīti bhagavā kapilapuraṁ gantvā paṭhamameva nandaṁ pabbājesi, sattame divase
  rāhulakumāraṁ. Cumbaṭakakalahe 1- ubhayanagaravāsīsu 2- yuddhatthāya nikkhantesu satthā
  gantvā te rājāno saññāpetvā attadaṇḍasuttaṁ 3- kathesi. Rājāno pasīditvā
  aḍḍhatiyasate aḍḍhatiyasate kumāre adaṁsu, tāni pañcakumārasatāni satthu santike
  pabbajiṁsu, atha nesaṁ pajāpatiyo sāsanaṁ pesetvā anabhiratiṁ uppādayiṁsu. Satthā
  tesaṁ anabhiratiyā uppannabhāvaṁ ñatvā te pañcasate daharabhikkhū kuṇāladahaṁ netvā
  attano kuṇālakāle nisinnapubbe pāsāṇatale nisīditvā kuṇālajātakakathāya 4- tesaṁ
  anabhiratiṁ vinodetvā sabbepi te sotāpattiphale patiṭṭhāpesi, puna mahāvanaṁ ānetvā
  arahattaphaleti. Tesaṁ cittajānanatthaṁ punapi pajāpatiyo sāsanaṁ pahiṇiṁsu. Te "abhabbā
  mayaṁ gharāvāsassā"ti paṭisāsanaṁ pahiṇiṁsu. Tā "na dāni amhākaṁ gharaṁ gantuṁ
  yuttaṁ, mahāpajāpatiyā santikaṁ gantvā pabbajjaṁ anujānāpetvā pabbajissāmā"ti
  pañcasatāpi mahāpajāpatiṁ upasaṅkamitvā "ayye amhākaṁ pabbajjaṁ anujānāpethā"ti
  āhaṁsu. Mahāpajāpatī tā itthiyo gahetvā yena bhagavā tenupasaṅkami. Setacchattassa
  heṭṭhā rañño parinibbutakāle upasaṅkamītipi vadantiyeva.
      Alaṁ gotami, mā te ruccīti kasmā paṭikkhipi, nanu sabbesaṁpi buddhānaṁ
  catasso parisā hontīti? kāmaṁ honti, kilametvā pana anekavāraṁ yācitena

  *  *  *  *  *  *
  Footnote: 1 su.vi. 2/331/287, sā.pa. 1/37/66 2 chaṂa. pana ubhayanagaravāsikesu
  3 khu.su. 25/942/518, khuṃahā. 29/788/488 (syā) 4 khu.jā. 28/296/106 (syā)
-------------------------------------------------
[page 262]
  Anuññātaṁ pabbajjaṁ "dukkhena laddhā"ti sammā paripālessantīti garuṁ katvā
  anuññātukāmo paṭikkhipi. Pakkāmīti puna kapilapurameva pāvisi. Yathābhirantaṁ
  viharitvāti bodhaneyyasattānaṁ upanissayaṁ olokento yathājjhāsayena viharitvā.
  Cārikaṁ pakkāmīti mahājanasaṅgahaṁ karonto uttamāya buddhasiriyā anopamena buddhavilāsena
  aturitacārikaṁ pakkāmi.
      Sambahulāhi sākiyānīhi saddhinti antonivesanasmiṁyeva dasabalaṁ uddissa
  pabbajjāvesaṁ gahetvā tāpi 1- pañcasatā sākiyāniyo pabbajjāvesaṁyeva gāhāpetvā
  sabbāhipi tāhi sambahulāhi sākiyānīhi saddhiṁ. Pakkāmīti 2- gamanaṁ abhinīhari.
  Gamanābhinīharaṇakāle pana tā sukhumālā rājitthiyo padasā gantuṁ na sakkhissantīti
  sākiyakoliyarājāno sovaṇṇasivikāyo uṭṭhāpayiṁsu. 3- Tā pana "yāne āruyha
  gacchantīhi satthari agāravo kato hotī"ti ekapaṇṇāsayojanikaṁ maggaṁ padasāva paṭipajjiṁsu.
  Rājānopi purato ca pacchato ca ārakkhaṁ saṁvidahāpetvā taṇḍulasappitelādīnaṁ
  sakaṭāni pūretvā 4- "gatagataṭṭhāne 5- āhāraṁ paṭiyādethā"ti purise pesayiṁsu.
  Sūnehi pādehīti tāsaṁ hi sukhumālattā pādesu eko phoṭo uṭṭheti, eko
  bhijjati. Ubho pādā kaṭakaṭṭhisamparikiṇṇā viya hutvā uddhumātā jātā. Tena
  vuttaṁ "sūnehi pādehī"ti. Bahidvārakoṭṭhaketi dvārakoṭṭhakato bahi. Kasmā panevaṁ
  saṇṭhitāti 6-? evaṁ kirassā ahosi "ahaṁ tathāgatena ananuññātā sayameva
  pabbajjāvesaṁ aggahesiṁ, evaṁ gahitabhāvo ca pana me sakalajambūdīpe pākaṭo jāto. Sace
  satthā pabbajjaṁ anujānāti, iccetaṁ kusalaṁ. Sace pana nānujānissati, mahatī
  garahā bhavissatī"ti vihāraṁ pavisituṁ asakkontī rodamānāva aṭṭhāsi.

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. cārikaṁ pakkāmīti
  3 chaṂa. upaṭṭhāpayiṁsu 4 chaṂa. pūrāpetvā
  5 chaṂa. gataṭṭhāne gataṭṭhāne 6 chaṂa. ṭhitāti
-------------------------------------------------
[page 263]
      Kiṁ nu tvaṁ gotamīti kiṁ nu rājakulānaṁ vipatti uppannā, kena nu 1-
  tvaṁ kāraṇena evaṁ vivaṇṇabhāvaṁ pattā, sūnehi pādehi .pe. Ṭhitāti. Aññenapi
  pariyāyenāti aññenapi kāraṇena. Bahukārā bhantetiādinā tassā guṇaṁ
  kathetvā puna pabbajjaṁ yācanto evamāha. Satthāpi "itthiyo nāma parittapaññā,
  ekāyācitamatteneva pabbajjāya anuññātāya na mama sāsanaṁ garuṁ katvā
  gaṇhissantī"ti tikkhattuṁ paṭikkhipitvā idāni garuṁ katvā gāhāpetukāmatāya sace
  ānanda mahāpajāpatī gotamī aṭṭha garudhamme paṭiggaṇhāti, sāvassā hotu
  upasampadātiādimāha. Tattha sāvassāti sāeva assā pabbajjāpi upasampadāpi
  hotu.
      Tadahupasampannassāti taṁ divasaṁpi upasampannassa. Abhivādanaṁ paccuṭṭhānaṁ
  añjalikammaṁ sāmīcikammaṁ kattabbanti omānātimāne akatvā pañcapatiṭṭhitena
  abhivādanaṁ, āsanā paccuṭṭhāya paccuggamanavasena paccuṭṭhānaṁ, dasanakhe samodhānetvā
  añjalikammaṁ, āsanapaññāpanabījanādikaṁ anucchavikakammasaṅkhātaṁ sāmīcikammañca kattabbaṁ.
  Abhikkhuke āvāseti yattha vasantiyā anantarāyena ovādatthāya upasaṅkamanārahe
  ṭhāne ovādadāyako ācariyo natthi, ayaṁ abhikkhuko āvāso nāMa. Evarūpe
  āvāse vassaṁ na upagantabbaṁ. Anvaḍḍhamāsanti anuposathikaṁ. Ovādūpasaṅkamananti
  ovādatthāya upasaṅkamanaṁ. Diṭṭhenāti cakkhunā diṭṭhena. Sutenāti sotena sutena.
  Parisaṅkāyāti diṭṭhasutavasena parisaṅkitena. Garudhammanti garukaṁ saṁghādisesāpattiṁ.
  Pakkhamānattanti anūnāni paṇṇarasadivasāni mānattaṁ. Chasu dhammesūti vikāla-
  bhojanacchaṭṭhesu sikkhāpadesu. Sikkhitasikkhāyāti ekasikkhaṁpi akhaṇḍaṁ katvā
  pūritasikkhāya. Akkositabbo paribhāsitabboti dasannaṁ akkosavatthūnaṁ aññatarena
  akkosavatthunā na akkositabbo, bhayūpadaṁsanāya 2- yāya kāyaci paribhāsāya na paribhāsitabbo.

  *  *  *  *  *  *
  Footnote: 1 chaṂa. ayaṁ saddo na dissati 2 Sī. bhayaparamparāya, Ma. bhayūparamparāya
-------------------------------------------------
[page 264]
      Ovaṭo bhikkhunīnaṁ bhikkhūsu vacanapathoti ovādānusāsanīdhammakathāsaṅkhāto vacanapatho
  bhikkhunīnaṁ bhikkhūsu vārito 1- pihito, na bhikkhuniyā koci bhikkhu ovaditabbo
  vā anusāsitabbo vā. "bhante Porāṇakattherā idañcidañca vattaṁ pūrayiṁsū"ti
  evaṁ pana paveṇivasena kathetuṁ vaṭṭati. Anovaṭo bhikkhūnaṁ bhikkhunīsu vacanapathoti
  bhikkhūnaṁ pana bhikkhunīsu vacanapatho anivārito, yathāruciṁ ovadituṁ anusāsituṁ dhammakathaṁ
  kathetunti ayamettha saṅkhepo, vitthārato panesā garudhammakathā samantapāsādikāya
  vinayasaṁvaṇṇanāya vuttanayeneva veditabbā.
      Ime pana aṭṭha garudhamme satthu santike uggahetvā therena attano
  ārociyamāne sutvāva mahāpajāpatiyā tāvamahantaṁ domanassaṁ khaṇena paṭippassambhi,
  anotattadahato ābhatena sītūdakassa ghaṭasatena matthake parisittā viya vigatapariḷāhā
  attamanā hutvā garudhammapaṭiggahaṇena uppannaṁ pītipāmujjaṁ āvikarontī seyyathāpī
  bhantetiādikaṁ udānaṁ udānesi.
      Kumbhatthenakehīti kumbhe dīpaṁ jāletvā tena ālokena paraghare bhaṇḍaṁ
  vicinitvā thenakacorehi. Setaṭṭhikā nāma rogajātīti eko pāṇako nāḷimajjhe
  gataṁ 2- kaṇḍaṁ vijjhati, yena viddhā kaṇḍā 3- nikkhantaṁpi sālisīsaṁ khīraṁ gahetuṁ na
  sakkoti. Mañjeṭṭhikā 4- nāma rogajātīti ucchūnaṁ anto rattabhāvo.
      Mahato taḷākassa paṭikacceva pāḷinti 5- iminā pana etamatthaṁ dasseti:-
  yathā mahato taḷākassa pāḷiyā abaddhāyapi na 6- kiñci udakaṁ tiṭṭhateva, paṭhamameva
  baddhāya pana yaṁ abaddhapaccayā na tiṭṭheyya, tampi tiṭṭheyya, evameva ye ime
  anuppanne vatthusmiṁ paṭikacceva avītikkamanatthāya 7- garudhammā paññattā,
  tesu hi 8-

  *  *  *  *  *  *
  Footnote: 1 chaṂa. ovarito 2 chaṂa. nāḷamajjhagataṁ 3 Ma. viddhattā vaṇḍaṁ
  4 chaṂa. mañjiṭṭhikā 5 chaṂa. āḷinti
  6 chaṂa. ayaṁ saddo na dissati 7 chaṂa. anatikkamanatthāya 8 chaṂa. ayaṁ saddo na dissati
-------------------------------------------------
[page 265]
  Appaññattesu mātugāmassa pabbajitattā pañcavassasatāni saddhammo tiṭṭheyya.
  Paṭikacceva paññattā pana aparānipi pañcavassasatāni ṭhassatīti evaṁ paṭhamaṁ vuttaṁ
  vassasahassameva ṭhassati. Vassasahassanti cetaṁ paṭisambhidāppattakhīṇāsavavaseneva 1-
  vuttaṁ, tato pana uttaripi sukkhavipassakakhīṇāsavavasena vassasahassaṁ, anāgāmivasena vassa-
  sahassaṁ, sakadāgāmivasena vassasahassaṁ, sotāpannavasena vassasahassanti evaṁ pañca-
  vassasahassāni paṭivedhasaddhammo ṭhassati. Pariyattidhammopi tāniyeva. Na hi pariyattiyā
  asati paṭivedho atthi, nāpi pariyattiyā sati paṭivedho na hoti. Liṅgaṁ pana
  pariyattiyā antarahitāyapi ciraṁ pavattissatīti.
                         2. Ovādasuttavaṇṇanā
      [52] Dutiye bahussutoti idha sakalassāpi buddhavacanassa vasena bahussutabhāvo
  veditabbo. Garudhammanti kāyasaṁsaggaṁ. Ayamettha saṅkhePo. Bhikkhunovādakavinicchayo
  pana samantapāsādikāya vuttanayeneva veditabbo.
                         3. Saṅkhittasuttavaṇṇanā
      [53] Tatiye sarāgāyāti sarāgatthāya. Virāgāyāti virajjanatthāya. Saṁyogāyāti
  vaṭṭe saṁyogatthāya. Visaṁyogāyāti vaṭṭe visaṁyogabhāvatthāya. Ācayāyāti vaṭṭassa
  vaḍḍhanatthāya. No apacayāyāti na vaṭṭaviddhaṁsanatthāya. Dubbharatāyāti dupposanatthāya.
  No subharatāyāti na sukhaposanatthāya. Imasmiṁ sutte paṭhamavārena vaṭṭaṁ kathitaṁ,
  dutiyavārena vivaṭṭaṁ kathitaṁ. Iminā ca pana ovādena gotamī arahattaṁ pattāti.
                         4. Dīghajāṇusuttavaṇṇanā
      [54] Catutthe byagghapajjāti idamassa nāmappaveṇivasena ālapanaṁ. Tassa
  hi pubbapurisā byagghapathe jātāti tasmiṁ kule manussā byagghapajjāti vuccanti.

  *  *  *  *  *  *
  Footnote: 1 chaṂa. paṭisambhidāpabhedappattakhīṇāsavānaṁ vaseneva
-------------------------------------------------
[page 266]
  Issatthenāti 1- issāsakammena. Tatrupāyāyāti "imasmiṁ kāle idaṁ nāma kātuṁ
  vaṭṭatī"ti jānane tatrupāyabhūtāya. 2- Vuḍḍhasīlinoti 3- vaḍḍhitasīlā vuḍḍhasamācāRā.
  Āyanti āgamanaṁ. Nāccogāḷhanti nātimahantaṁ. Nātihīnanti nātikasiraṁ. Pariyādāyāti
  gahetvā khepetvā. Tattha yassa vayato dviguṇo āyo, tassa vayo āyaṁ pariyādātuṁ
  na sakkoti.
            "catudhā Vibhaje bhoge paṇḍito gharamāvasaṁ
             ekena bhoge bhuñjeyya dvīhi kammaṁ payojaye
             catutthañca nidhāpeyya āpadāsu bhavissatī"ti 4-
  evaṁ paṭipajjato pana vayo āyaṁ pariyādātuṁ na sakkotiyeva.
      Udumbarakhādikanti 5- yathā udumbarāni khāditukāmena pakke udumbararukkhe
  cālite ekappahāreneva bahūni phalāni patanti, so khāditabbayuttakāni khāditvā itarāni
  bahutarāni pahāya gacchati, evameva yo āyato vayaṁ bahutaraṁ katvā vippakiranto
  bhoge paribhuñjati, so "udumbarakhādikañcāyaṁ 6- kulaputto bhoge khādatī"ti vuccati.
  Addhamārikanti anāthamaraṇaṁ. 7- Samajīvikaṁ 8- kappetīti samaṁ 9- jīvikaṁ kappeti.
  Samajīvitāti samajīvitāya jīvitā. 10- Apāyamukhānīti vināsaṭṭhānāni.
      Uṭṭhātā kammadheyyesūti kammakaraṇaṭṭhānesu uṭṭhānaviriyasampanno. Vidhānavāti
  vidhānasampanno. 11- Sotthānaṁ samparāyikanti sotthibhūtaṁ samparāyikaṁ. Saccanāmenāti
  buddhattāyeva buddhoti evaṁ avitathanāmena. Cāgo puññaṁ pavaḍḍhatīti cāgo ceva
  sesapuññañca pavaḍḍhati. Imasmiṁ sutte saddhādayo missakā kathitā. Pañcamaṁ
  uttānameva.

  *  *  *  *  *  *
  Footnote: 1 chaṂa. issattenāti 2 chaṂa. upāyabhūtāya
  3 chaṂa. vuddhasīlinoti 4 dī.pā. 11/265/163 siṅgālasutta
  5 chaṂa. udumbarakhādīvāti 6 chaṂa. udumbarakhādikaṁ vāyaṁ 7 Sī. ajaddhumārikanti
  anāthamaraṇaṁ, chaṂa. ajeṭṭhamaraṇanti anāyakamaraṇaṁ 8 chaṂa. samaṁ jīvikaṁ 9 chaṂa. sammā
  10 Sī. samaṁ jīvikā 11 chaṂa. vidahanasampanno
-------------------------------------------------
[page 267]
                           6. Bhayasuttavaṇṇanā
      [56] Chaṭṭhe gabbhoti gabbhavāso. Diṭṭhadhammikāpīti sandiṭṭhikāgabbhavāsasadisā
  punapi manussagabbhā. 1- Samparāyikāpīti ṭhapetvā manussagabbhā sesagabbhe. Ubhayaṁ ete
  kāmā pavuccantīti bhayañca dukkhañca, bhayañca rogo ca, bhayañca gaṇḍo ca, bhayañca
  sallañca, bhayañca saṅgo ca, bhayañca paṅko ca, bhayañca gabbho cāti evaṁ ubhayaṁ ete
  kāmā pavuccanti. Sātarūpenāti kāmasukhena. Palipathanti vaṭṭapalipathaṁ. 2- Atikkammāti
  imasmiṁ ṭhāne vipassanaṁ vaḍḍhetvā assa bhikkhuno arahattaṁ pattabhāvo gahito. Evarūpaṁ
  hi pajaṁ 3- jātijarūpetaṁ tīsu bhavesu phandamānaṁ avekkhatīti sutte vaṭṭaṁ kathetvā
  gāthāsu vivaṭṭaṁ kathitanti. Sattamāṭṭhamāni uttānatthāneva.
                       9-10. Puggalasuttadvayavaṇṇanā
      [59-60] Navame ujubhūtoti kāyavaṅkādīnaṁ abhāvena ujuko. Paññāsīla-
  samāhitoti paññāya ca sīlena ca samannāgato. Yajamānānanti dānaṁ dadantānaṁ.
  Puññapekkhānanti puññaṁ olokentānaṁ gavesantānaṁ. Opadhikanti upadhivipākaṁ,
  adhibhūtaṁ vā nappamāṇaṁ. 4- Dasame samukkaṭṭhoti ukkaṭṭho uttamo. Sattānanti sabba-
  sattānaṁ. Sesamettha 5- uttānamevāti.
                           Gotamīvaggo chaṭṭho
                          ---------------

  *  *  *  *  *  *
  Footnote: 1 Ma. mānusā 2 Sī. palipanti vaṭṭapalipaṁ 3 Sī. gatapalipaṁ taṁ evarūpaṁ pajaṁ
  4 Sī. avibhūtaṁ ṭhānaṁ appamāṇaṁ, chaṂa. opadhibhūtaṁ ṭhānaṁ appamāṇaṁ 5 chaṂa. sesaṁ
  sabbattha
-------------------------------------------------
[page 268]
                         7. 2. Bhūmicālavagga 1-
                          1. Icchāsuttavaṇṇanā
      [61] Sattamassa paṭhame pavivittassāti kāyavivekena vivittassa.
  Nirāyattavuttinoti katthaci anāyattavuttino vipassanākammikassa. Lābhāyāti
  catupaccayalābhāya. Socī ca paridevī cāti sokī ca paridevī ca. 2- Socicca
  parideviccātipi pāṭho. Cuto ca saddhammāti taṁkhaṇaṁyeva vipassanāsaddhammā cuto.
  Imasmiṁ sutte vaṭṭavivaṭṭaṁ kathitaṁ.
                           2. Alaṁsuttavaṇṇanā
       [62] Dutiye alaṁ attano alaṁ paresanti attano ca paresañca hitapaṭipattiyaṁ
  samattho pariyatto anucchaviko. Khippanisantīti khippaṁ upadhāreti khandhadhātuāyatanādīsu
  kathiyamānesu te dhamme khippaṁ jānātīti attho. Imasmiṁ sutte samathavipassanā
  kathitā. Puggalajjhāsayena pana desanāvilāsena cetaṁ matthakato paṭṭhāya heṭṭhā
  otarantaṁ kathitanti.
                         3. Saṅkhittasuttavaṇṇanā
      [63] Tatiye evamevāti nikkāraṇeneva. Yathā vā ayaṁ yācati, evameva.
  Moghapurisāti mūḷahapurisā tucchapurisā. Ajjhesantīti yācanti. Anubandhitabbanti
  iriyāpathānubandhanena 3- anubandhitabbaṁ maṁ na vijahitabbaṁ maññanti. Ājānanatthaṁ
  apasādento evamāha. Esa kira bhikkhu ovāde dinnepi pamādamevānuyuñjati,
  dhammaṁ sutvā tattheva vasati, na samaṇadhammaṁ kātuṁ icchati. Tasmā bhagavā evaṁ
  apasādetvā puna yasmā so arahattassa upanissayasampanno, tasmā taṁ ovadanto

  *  *  *  *  *  *
  Footnote: 1 ka. cālavagga 2 ka. soci ca paridevi cāti soko ca paridevo ca
  3 chaṂa. iriyāpathānugamanena
-------------------------------------------------
[page 269]
  Tasmātiha te bhikkhu evaṁ sikkhitabbantiādimāha. Tattha ajjhattaṁ me cittaṁ ṭhitaṁ
  bhavissati susaṇṭhitaṁ na cuppannā pāpakā akusalā dhammā cittaṁ pariyādāya
  ṭhassantīti iminā tāvassa ovādena niyakajjhattavasena cittekaggatāmatto
  mūlasamādhi vutto.
      Tato "ettakeneva santuṭṭhiṁ anāpajjitvā evaṁ so samādhi vaḍḍhetabbo"ti
  dassetuṁ yato kho te bhikkhu ajjhattaṁ cittaṁ ṭhitaṁ hoti susaṇṭhitaṁ, na cuppannā
  pāpakā akusalā dhammā cittaṁ pariyādāya tiṭṭhanti, tato te bhikkhu evaṁ sikkhitabbaṁ
  "mettā me cetovimutti bhāvitā bhavissati .pe. Susamāraddhā"ti evamassa mettā-
  vasena bhāvanaṁ vaḍḍhetvā puna yato kho te bhikkhu ayaṁ samādhi evaṁ bhāvito
  hoti bahulīkato, tato tvaṁ bhikkhu imaṁ samādhiṁ savitakkaṁpi savicāraṁpi bhāveyyāsīti-
  ādi vuttaṁ. Tassattho:- yadā te bhikkhu ayaṁ mūlasamādhi evaṁ mettāvasena
  bhāvito hoti, tadā tvaṁ tāvatakenāpi tuṭṭhiṁ anāpajjitvāva imaṁ mūlasamādhiṁ aññesupi
  ārammaṇesu catukkapañcakajjhānāni pāpayamāno "savitakkaṁ savicāran"tiādinā
  nayena bhāveyyāsīti.
      Evaṁ vatvā ca pana avasesabrahmavihārapubbaṅgamaṁpissa aññesu ārammaṇesu
  catukkapañcakajjhānabhāvanaṁ kareyyāsīti dassento yato kho te bhikkhu ayaṁ samādhi
  evaṁ bhāvito hoti subhāvito, tato te bhikkhu evaṁ sikkhitabbaṁ "karuṇā me
  cetovimuttī"tiādimāha. Evaṁ mettāpubbaṅgamaṁ catukkapañcakajjhānabhāvanaṁ dassetvā
  puna kāyānupassanādipubbaṅgamaṁ dassetuṁ yato kho te bhikkhu ayaṁ samādhi evaṁ
  bhāvito hoti subhāvito, tato te bhikkhu evaṁ sikkhitabbaṁ "kāye kāyānupassī"ti-
  ādiṁ vatvā yato kho te bhikkhu ayaṁ samādhi evaṁ bhāvito hoti subhāvito,
  tato tvaṁ bhikkhu yena yeneva tagghatītiādimāha. 1- Tattha tagghasīti gamissasi.

  *  *  *  *  *  *
  Footnote: 1 Sī. gacchasīti, chaṂa. gagghasītiādimāha. evamuparipi
-------------------------------------------------
[page 270]
  Phāsuyevāti 1- iminā arahattaṁ dasseti. Arahattappatto hi sabbiriyāpathesu phāsu
  viharati nāMa.
                         4. Gayāsīsasuttavaṇṇanā
      [64] Catutthe etadavocāti attano padhānabhūmiyaṁ uppannaṁ vitakkaṁ bhikkhusaṁghassa
  ārocetuṁ etaṁ "pubbāhaṁ bhikkhave"ti ādivacanaṁ avoca. Obhāsanti
  dibbacakkhuñāṇobhāsaṁ. Ñāṇadassananti dibbacakkhubhūtañāṇasaṅkhātaṁ dassanaṁ.
  Sannivutthapubbanti ekato vasitapubbaṁ. Imasmiṁ pana sutte dibbacakkhuñāṇaṁ
  iddhavidhañāṇaṁ cetopariyañāṇaṁ yathākammūpagañāṇaṁ anāgataṁsañāṇaṁ paccuppannaṁsañāṇaṁ
  atītaṁsañāṇaṁ pubbenivāsañāṇanti iminā tāva aṭṭha ñāṇāni pāliyaṁyeva āgatāni,
  tehi pana saddhiṁ vipassanāñāṇāni cattāri maggañāṇāni cattāri phalañāṇāni cattāri
  paccavekkhaṇañāṇāni cattāri paṭisambhidāñāṇāni cha asādhāraṇañāṇānīti etāni
  ñāṇāni samodhānetvā kathentena evaṁ idaṁ suttaṁ kathitaṁ nāma hoti.
                        5. Abhibhāyatanasuttavaṇṇanā
      [65] Pañcame abhibhāyatanānīti abhibhavanakāraṇāni. Kiṁ abhibhavanti? paccanīkadhammepi
  ārammaṇānipi. Tāni hi paṭipakkhabhāvena paccanīkadhamme abhibhavanti, puggalassa
  ñāṇuttariyatāya ārammaṇāni. Ajjhattaṁ rūpasaññītiādīsu pana ajjhattarūpe parikamma-
  vasena ajjhattaṁ rūpasaññī nāma hoti. Ajjhattaṁ hi nīlaparikammaṁ karonto kese
  vā pitte vā akkhitārakāya vā karoti, pītaparikammaṁ karonto mede vā chaviyā
  vā hatthatalapādatalesu vā akkhīnaṁ pītaṭṭhāne vā karoti, lohitaparikammaṁ karonto
  maṁse vā lohite vā jivhāya vā akkhīnaṁ rattaṭṭhāne vā karoti, odātaparikammaṁ
  karonto aṭṭhimhi vā dante vā nakhe vā akkhīnaṁ setaṭṭhāne vā karoti.
  Taṁ pana sunīlakaṁ supītakaṁ sulohitakaṁ suodātaṁ na hoti, avisuddhameva hoti.

  *  *  *  *  *  *
  Footnote: 1 chaṂa. phāsuṁyevāti
-------------------------------------------------
[page 271]
      Eko bahiddhā rūpāni passatīti yassevaṁ parikammaṁ ajjhattaṁ uppannaṁ hoti,
  nimittaṁ pana bahiddhā, so evaṁ ajjhattaṁ parikammassa bahiddhā ca appanāya
  vasena "ajjhattaṁ rūpasaññī eko bahiddhā rūpāni passatī"ti vuccati. Parittānīti
  avaḍḍhitāni. Suvaṇṇadubbaṇṇānīti suvaṇṇāni vā hontu dubbaṇṇāni vā.
  Parittavaseneva idaṁ abhibhāyatanaṁ vuttanti veditabbaṁ. Tāni abhibhuyyāti yathā nāma
  sampannaggahaṇiko kaṭacchumattabhattaṁ labhitvā "kiṁ ettha bhuñjitabbaṁ atthī"ti
  saṅkaḍḍhitvā ekaṁ kavaḷameva karoti, evameva ñāṇuttariko puggalo visadañāṇo
  "kimatthe parittake ārammaṇe samāpajjitabbaṁ atthi, nāyaṁ mama bhāro"ti 1- tāni
  rūpāni abhibhavitvā samāpajjati, saha nimittuppādenevettha appanaṁ pāpetīti attho.
  Jānāmi passāmīti iminā panassa ābhogo kathito. So ca kho samāpattito
  vuṭṭhitassa, na antosamāpattiyaṁ. Evaṁsaññī hotīti ābhogasaññāyapi jhāṇasaññāyapi
  evaṁsaññī hoti. Abhibhavanasaññā hissa antosamāpattiyaṁpi atthi, ābhogasaññā pana
  samāpattito vuṭṭhitasseva.
      Appamāṇānīti vuḍḍhitappamāṇāni, mahantānīti attho. Abhibhuyyāti ettha pana
  yathā mahagghaso puriso ekaṁ bhattavaḍḍhitakaṁ labhitvā "aññaṁpi hotu, aññaṁpi
  hotu, kiṁ esa 2- mayhaṁ karissatī"ti taṁ na mahantato passati, evameva ñāṇuttaro
  puggalo visadañāṇo "kiṁ ettha samāpajjitabbaṁ, nayidaṁ appamāṇaṁ, na mayhaṁ
  cittekaggatākaraṇe bhāro atthī"ti tāni 3- abhibhavitvā samāpajjati, saha nimittu-
  ppādanevettha appanaṁ pāpetīti attho.
      Ajjhattaṁ arūpasaññīti alābhitāya vā anatthikatāya vā ajjhattarūpe
  parikammasaññā virahito.
      Eko bahiddhā rūpāni passatīti yassa parikammaṁpi nimittaṁpi bahiddhā uppannaṁ,
  so evaṁ bahiddhā parikammassa ceva appanāya ca vasena "ajjhattaṁ arūpasaññī

  *  *  *  *  *  *
  Footnote: 1 Ma. dukkaroti 2 chaṂa. aññāpi hotu, aññāpi hotu, kiṁ esā 3 chaṂa. ayaṁ pāṭho na
  dissati
-------------------------------------------------
[page 272]
  Eko bahiddhā rūpāni passatī"ti vuccati. Sesamettha catutthābhibhāyatane ca vuttanayameva.
  Imesu pana catūsu parittaṁ vitakkacaritavasena āgataṁ, appamāṇaṁ mohacaritavasena. Suvaṇṇaṁ
  dosacaritavasena, dubbaṇṇaṁ rāgacaritavasena. Etesañhi etāni sappāyāni. Sā
  panetesaṁ 1- sappāyatā visuddhimagge 2- cariyaniddese vuttā.
      Pañcamābhibhāyatanādīsu nīlānīti sabbasaṅgāhikavasena vuttaṁ. Nīlavaṇṇānīti
  vaṇṇavasena. Nīlanidassanānīti nidassanavasena. Apaññāyamānavivarāni asambhinnavaṇṇāni
  ekanīlāneva hutvā dissantīti vuttaṁ hoti. Nīlanibhāsānīti idaṁ pana
  obhāsavasena vuttaṁ. Nīlobhāsāni nīlappabhāyuttānīti attho. Etena tesaṁ suvisuddhataṁ
  dasseti. Visuddhavaṇṇavaseneva hi imāni cattāri abhibhāyatanāni 3- vuttāni.
  "nīlakasiṇaṁ Uggaṇhanto nīlasmiṁ nimittaṁ gaṇhāti pupphasmiṁ vā vatthasmiṁ vā
  vaṇṇadhātuyā vā "tiādikaṁ panettha kasiṇakaraṇañca parikammañca appanāvidhānañca sabbaṁ
  visuddhimagge 4- vitthārato vuttamevāti.
                         6. Vimokkhasuttavaṇṇanā
      [66] Chaṭṭhe vimokkhāti kenaṭṭhena vimokkhā? adhimuccanaṭṭhena. Ko panāyaṁ
  adhimuccanaṭṭho nāma? paccanīkadhammehi ca suṭṭhu muccanaṭṭho, ārammaṇe ca abhirativasena
  suṭṭhu muccanaṭṭho. Pitu aṅke vissaṭṭhaṅgapaccaṅgassa dārakassa sayanaṁ viya
  aniggahitabhāvena nirāsaṅkatāya ārammaṇe pavattīti vuttaṁ hoti. Ayampanattho pacchime
  vimokkhe natthi, purimesu vimokkhesu atthi.
      Rūpī rūpāni passatīti ettha ajjhattaṁ kesādīsu nīlakasiṇādivasena uppāditaṁ
  rūpajjhānaṁ rūpaṁ, tadassatthīti rūpī. Bahiddhā rūpāni passatīti 5- bahiddhāpi
  nīlakasiṇādīni

  *  *  *  *  *  *
  Footnote: 1 chaṂa. sā ca nesaṁ 2 visuddhi. 1/127-8 kammaṭṭhānaggahaṇaniddesa 3 chaṂa. ayaṁ pāṭho
  na dissati 4 chaṂa. visuddhi 1/156 paṭhavīkasiṇaniddesa 5 chaṂa. bahiddhā rūpāni
  passatīti pāṭhā na dissanti
-------------------------------------------------
[page 273]
  Rūpāni jhānacakkhunā passati. Iminā ajjhattabahiddhāvatthukesu kasiṇesu
  uppāditajjhānassa puggalassa cattāri rūpāvacarajjhānāni dassitāni. Ajjhattaṁ
  arūpasaññīti ajjhattaṁ na rūpasaññī, attano kesādīsu anuppāditarūpāvacarajjhānoti
  attho. Iminā bahiddhā parikammaṁ katvā bahiddhāva uppāditajjhānassa
  rūpāvacarajjhānāni dassitāni.
      Subhanteva adhimutto hotīti iminā suvisuddhesu nīlādīsu vaṇṇakasiṇesu jhānāni
  dassitāni. Tattha kiñcāpi antoappanāyaṁ "subhan"ti ābhogo natthi, yo pana
  suvisuddhaṁ subhakasiṇaṁ ārammaṇaṁ katvā viharati, so yasmā "subhanti adhimutto hotī"ti
  vattabbataṁ āpajjati, tasmā evaṁ desanā katā. Paṭisambhidāmagge pana:-
              "kathaṁ subhanteva adhimutto hotīti vimokkho. Idha bhikkhu mettāsahagatena
           cetasā ekaṁ disaṁ .pe. Pharitvā viharati. Mettāya bhāvitattā
           sattā appaṭikūlā honti. Karuṇāmuditāupekkhāsahagatena cetasā ekaṁ
           disaṁ .pe. Pharitvā viharati. Upekkhāya bhāvitattā sattā appaṭikūlā
           honti. Evaṁ subhanteva adhimutto hotīti vimokkho"ti 1- vuttaṁ.
      Sabbaso rūpasaññānantiādīsu yaṁ vattabbaṁ, taṁ sabbaṁ visuddhimagge 2-
  vuttameva. Ayaṁ aṭṭhamo vimokkhoti ayaṁ catunnaṁ khandhānaṁ sabbaso vissaṭṭhattā
  vimuttattā aṭṭhamo uttamo vimokkho nāMa.
                      7-8. Anariyavohārasuttavaṇṇanā
      [67-68] Sattame anariyavohārāti anariyakathā 3- sadosakathā. Yāhi cetanāhi
  te vohāre voharanti, tāsaṁ etaṁ nāmaṁ. Aṭṭhame vuttapaṭipakkhanayenattho veditabbo.

  *  *  *  *  *  *
  Footnote: 1 khu.paṭi. 31/476/359-60 vimokkhakathā (syā) 2 visuddhi. 2/137 āruppaniddesa
  3 chaṂa. na ariyakathā
-------------------------------------------------
[page 274]
                          9. Parisāsuttavaṇṇanā
      [69] Navame khattiyaparisāti khattiyānaṁ parisānaṁ sannipāto samāgamo.
  Esa nayo sabbattha. Anekasataṁ khattiyaparisanti bimbisārasamāgamañātisamāgama-
  licchavisamāgamādisadisaṁ, aññesu cakkavāḷesupi labbhateva. Sallapitapubbanti
  allāpasallāpo 1- katapubbo. Sākacchāti dhammasākacchāpi samāpajjitapubbā. Yādisako
  tesaṁ vaṇṇoti te odātāpi honti kāḷāpi maṅguracchavīpi, satthā suvaṇṇavaṇṇova.
  Idaṁ pana saṇṭhānaṁ paṭicca kathitaṁ. Saṇṭhānampica kevalaṁ tesaṁ paññāyatiyeva. Na pana bhagavā
  milakkhasadiso hoti, nāpi āmuttamaṇikuṇḍalo, buddhaveseneva nisīdati. Tepi 2- attano
  samānasaṇṭhānameva passanti. Yādisako tesaṁ saroti te chinnassarāpi honti
  babbassarāpi 3- kākassarāpi, satthā brahmassarova. Idaṁ pana bhāsantaraṁ sandhāya
  kathitaṁ. Sacepi hi satthā rājāsane nisinno katheti, "ajja rājā madhurena
  sarena kathetī"ti nesaṁ hoti. Kathetvā pakkante pana bhagavati puna rājānaṁ āgataṁ
  disvā "ko nu kho ayan"ti vīmaṁsā uppajjati. Tattha ko nu kho ayanti
  "imasmiṁ ṭhāne idāneva māgadhabhāsāya sīhaḷabhāsāya madhurena ākārena kathento
  ko nu kho ayaṁ antarahito, kiṁ devo vā udāhu manusso"ti evaṁ vīmaṁsantāpi
  na jānantīti attho. Kimatthaṁ panevaṁ ajānantānaṁ dhammaṁ desetīti? vāsanatthāya.
  Evaṁ sutopi hi dhammo anāgate paccayo hotiyevāti 4- anāgataṁ paṭicca deseti.
  Anekasataṁ brāhmaṇaparisantiādīnaṁ soṇadaṇḍasamāgamādivasena ceva aññacakkavāḷa-
  vasena ca sambhavo veditabbo.
                         10. Bhūmicālasuttavaṇṇanā
      [70] Dasame nisīdananti idha cammakhaṇḍaṁ adhippetaṁ. Uddenacetiyanti 5- uddena-
  yakkhassa vasanaṭṭhāne katavihāro vuccati. Gotamakādīsupi eseva nayo. Bhāvitāti

  *  *  *  *  *  *
  Footnote: 1 chaṂa. ālāpasallāpo 2 chaṂa. te pana, su.vi. 2/172/163 aṭṭhaparisavaṇṇanā
  3 Sī. khaṇḍassarāpi, chaṂa. gaggassarāpi 4 chaṂa. hotīti 5 chaṂa. uddenaṁ cetiyanti
-------------------------------------------------
[page 275]
  Vaḍḍhitā. Bahulīkatāti punappunaṁ katā. Yānīkatāti yuttayānaṁ viya katā. Vatthukatāti
  patiṭṭhaṭṭhena 1- vatthu viya katā. Anuṭṭhitāti adhiṭṭhitā. Paricitāti samantato citā
  suvaḍḍhitā. Susamāraddhāti suṭṭhu samāraddhā.
      Iti aniyamena kathetvā puna niyametvā dassento tathāgatassa khotiādimāha.
  Ettha ca kappanti āyukappaṁ. Tasmiṁ tasmiṁ kāle yaṁ manussānaṁ āyuppamāṇaṁ,
  taṁ paripuṇṇaṁ karonto tiṭṭheyya. Kappāvasesaṁ vāti "appaṁ vā bhiyyo"ti vutta-
  vassasatato atirekaṁ vā. Mahāsivatthero panāha:- "buddhānaṁ aṭṭhāne gajjitaṁ nāma natthi,
  punappunaṁ samāpattiṁ 2- samāpajjitvā maraṇantikavedanaṁ vikkhambhento bhaddakappameva
  tiṭṭheyyāti. 3- Kasmā pana na ṭhitoti? upādinnakaṁ sarīraṁ nāma khaṇḍiccādīhi
  abhibhuyyati, buddhā ca khaṇḍiccādibhāvaṁ appatvā pañcame āyukoṭṭhāse bahujanassa
  piyamanāpakāleyeva parinibbāyanti. Buddhānubuddhesu ca mahāsāvakesu parinibbutesu
  ekakena 4- khāṇukena viya ṭhātabbaṁ hoti daharasāmaṇeraparivārena vā, tato `aho
  buddhānaṁ parisā'ti hīḷetabbataṁ āpajjeyya. Tasmā na ṭhito"ti. Evaṁ vuttepi
  yo pana vuccati 5- "āyukappo"ti, idameva aṭṭhakathāyaṁ niyamitaṁ.
      Yathātaṁ mārena pariyuṭṭhitacittoti ettha tanti nipātamattaṁ. Yathā mārena
  pariyuṭṭhitacitto ajjhotthaṭacitto añño koci puthujjano paṭivijjhituṁ na
  sakkuṇeyya, evameva nāsakkhi paṭivijjhitunti attho. Māro hi yassa sabbena sabbaṁ
  dvādasa vipallāsā appahīnā, tassa cittaṁ pariyuṭṭhāti. Therassa ca cattāro vipallāsā
  appahīnā, tenassa māro cittaṁ pariyuṭṭhāsi. So pana cittapariyuṭṭhānaṁ karonto
  kiṁ karotīti? bheravaṁ rūpārammaṇaṁ vā dasseti, saddārammaṇaṁ vā sāveti. Tato
  sattā taṁ disvā sutvā vā satiṁ vissajjetvā vivaṭamukhā honti, tesaṁ mukhena
  hatthaṁ pavesetvā hadayaṁ maddati, tato visaññāva hutvā tiṭṭhanti. Therassa panesa

  *  *  *  *  *  *
  Footnote: 1 chaṂa. patiṭṭhānaṭṭhena 2 chaṂa. ayaṁ pāṭho na dissati
  3 chaṂa. tiṭṭheyya 4 chaṂa. ekakeneva 5 Ma. so pana ruccati, su.vi. 2/167/157
-------------------------------------------------
[page 276]
  Mukhe hatthaṁ pavesetuṁ kiṁ sakkhissati, bheravārammaṇaṁ pana dasseti. Taṁ disvā thero
  nimittobhāsaṁ na paṭivijjhi. Bhagavā jānantoyeva kasmā 1- yāva tatiyaṁ āmantesīti?
  purato "tiṭṭhatu bhante bhagavā"ti yācite "tuyhevetaṁ dukkaṭaṁ, tuyhevetaṁ
  aparaddhan"ti dosāropanena sokatanukaraṇatthaṁ.
      Māro pāpimāti ettha satte anatthe niyojento māretīti māro. Pāpimāti
  tasseva vevacanaṁ. So hi pāpadhammasamannāgatattā "pāpimā"ti vuccati. Kaṇho,
  antako, namuci, pamattabandhūtipi tasseva nāmāni. Bhāsitā kho panesāti ayañhi
  bhagavato sambodhippatto 2- aṭṭhame sattāhe bodhimaṇḍeyeva āgantvā "bhagavā yadatthaṁ
  tumhehi pāramiyo pūritā, so vo attho anuppatto, paṭividdhaṁ sabbaññutañāṇaṁ,
  kiṁ vo 3- lokavicāraṇenā"ti vatvā yathā ajja, evameva "parinibbātu dāni bhante
  bhagavā"ti yāci. Bhagavā cassa "na tāvāhan"tiādīni vatvā paṭikkhipi, taṁ sandhāya
  "bhāsitā kho panesā bhante"tiādimāha.
      Tattha viyattāti maggavasena byattā, tatheva vinītā, tathā visāradā. Bahussutāti
  tepiṭakavasena bahu sutaṁ etesanti bahussutā. Tameva dhammaṁ dhārentīti dhammadhaRā.
  Athavā pariyattibahussutā ceva paṭivedhabahussutā ca. Pariyattipaṭivedhadhammānaṁyeva dhāraṇato
  dhammadharāti evamettha attho daṭṭhabbo. Dhammānudhammapaṭipannāti ariyadhammassa
  anurūpadhammaṁ vipassanāmaggaṁ paṭipannā. 4- Sāmīcipaṭipannāti anucchavikapaṭipadaṁ
  paṭipannā. Anudhammacārinoti anudhammacaraṇasīlā. Sakaṁ ācariyakanti attano ācariyavādaṁ.
  Ācikkhissantītiādīni sabbāni aññamaññavevacanāni. Sahadhammenāti sahetukena
  sakāraṇena vacanena. Sappāṭihāriyanti niyyānikaṁ 5- katvā dhammaṁ desessanti.
      Brahmacariyanti sikkhāttayasaṅgahitaṁ sakalasāsanabrahmacariyaṁ. Iddhanti samiddhaṁ
  jhānassādavasena. Phītanti vuḍḍhippattaṁ sabbapāliphullaṁ viya abhiññāya

  *  *  *  *  *  *
  Footnote: 1 chaṂa. kimatthaṁ 2 chaṂa. sambodhipattiyā 3 chaṂa. kiṁ te
  4 chaṂa....anudhammabhūtaṁ vipassanādhammaṁ paṭipannā 5 chaṂa. yāva na niyyānikaṁ
-------------------------------------------------
[page 277]
  Samāpattivasena. 1- Vitthārikanti vitthaṭaṁ tasmiṁ tasmiṁ disābhāge patiṭṭhitavasena.
  Bahujaññanti bahūhi ñātaṁ paṭividdhaṁ bahujanābhisamayavasena. 2- Puthubhūtanti sabbākārena
  puthulabhāvaṁ pattaṁ. Kathaṁ? yāva devamanussehi suppakāsitanti, yattakā viññujātikā
  devā ceva manussā ca atthi sabbehi suṭṭhu pakāsitanti attho. Appossukkoti
  nirālayo. Tvañhi pāpima aṭṭhamasattāhato paṭṭhāya "parinibbātu dāni bhante bhagavā,
  parinibbātu sugato"ti viravanto āhiṇḍittha. Ajja dāni paṭṭhāya vigatussāho hohi,
  mā mayhaṁ parinibbānatthaṁ vāyāmaṁ karohīti vadati.
      Sato sampajāno āyusaṅkhāraṁ ossajjīti 3- satiṁ sūpaṭṭhitaṁ katvā ñāṇena
  paricchinditvā āyusaṅkhāraṁ vissajji pajahi. Tattha na bhagavā hatthena leḍḍuṁ viya
  āyusaṅkhāraṁ ossajji. Temāsamattameva pana phalasamāpattiṁ samāpajjitvā tato paraṁ
  samāpajjissāmīti cittaṁ uppādesi. Taṁ sandhāya vuttaṁ "ossajjī"ti.
  Avassajjītipi 4- pāṭho. Mahābhūmicāloti mahanto paṭhavīkamPo. Tadā kira dasasahassīlokadhātu
  kampittha. Bhiṁsanakoti bhayajanako. Devadundubhiyo ca phaliṁsūti devabheriyo phaliṁsu, devo
  sugajjitaṁ 5- gajji, akālavijjulatā nicchariṁsu, khaṇikavassaṁ vassīti vuttaṁ hoti.
      Udānaṁ udānesīti kasmā udānesi? koci nāma vadeyya "bhagavā pacchato
  Pacchato anubandhitvā `parinibbātu bhante'ti upadduto bhayena āyusaṅkhāraṁ
  vissajjesī"ti, tassokāso mā hotu, bhītassa hi udānaṁ nāma natthīti
  pītivegavissaṭṭhaṁ udānaṁ udānesi.
      Tattha sabbesaṁ soṇasiṅgālādīnaṁpi paccakkhabhāvato tulitaṁ paricchinnanti tulaṁ.
  Kintaṁ? kāmāvacarakammaṁ. Na tulaṁ, na vā tulaṁ sadisamassa aññaṁ lokiyakammaṁ natthīti
  Atulaṁ. Kintaṁ? mahaggatakammaṁ. Athavā kāmāvacaraṁ rūpāvacaraṁ tulaṁ, arūpāvacaraṁ atulaṁ.

  *  *  *  *  *  *
  Footnote: 1 Sī. abhiññāsamāpattivasena, Ma. abhiññāya vasena, cha. abhiññāsampattivasena
  2 chaṂa. mahājanābhisamayavasena 3 chaṂa. ossajīti 4 chaṂa. ussajjītipi
  5 chaṂa. sukkhagajjitaṁ
-------------------------------------------------
[page 278]
  Appavipākaṁ vā tulaṁ, bahuvipākaṁ atulaṁ. Sambhavanti sambhavahetubhūtaṁ, rāsikārakaṁ
  piṇḍakārakanti attho. Bhavasaṅkhāranti punabbhavasaṅkhāraṇakaṁ. Avassajjīti vissajjesi.
  Munīti buddhamuni. Ajjhattaratoti niyakajjhattarato. Samāhitoti upacārappanāsamādhivasena
  samāhito. Abhindi 1- kavacamivāti kavacaṁ abhindi. Attasambhavanti attani sañjātakilesaṁ.
  Idaṁ vuttaṁ hoti:- savipākaṭṭhena sambhavaṁ, bhavābhasaṅkharaṇaṭṭhena bhavasaṅkhāranti ca
  laddhanāmaṁ tulātulasaṅkhātaṁ lokiyakammañca ossajji, saṅgāmasīse mahāyodho kavacaṁ
  viya attasambhavaṁ kilesañca ajjhattarato hutvā samāhito hutvā abhindīti.
      Athavā tulanti tulento tīrento. Atulañca sambhavanti nibbānañceva sambhavañca.
  Bhavasaṅkhāranti bhavagāmikammaṁ. Avassajji munīti "pañcakkhandhā aniccā, pañcannaṁ
  khandhānaṁ nirodho nibbānaṁ niccan"tiādinā 2- nayena tulayanto buddhamuni bhave
  ādīnavaṁ, nibbāne ca ānisaṁsaṁ disvā taṁ khandhānaṁ mūlabhūtaṁ bhavasaṅkhārakammaṁ
  "kammakkhayāya saṁvattatī"ti 3- evaṁ vuttena kammakkhayakarena ariyamaggena avassajji.
  Kathaṁ? ajjhattarato samāhito, abhindi kavacamivattasambhavaṁ. So hi vipassanāvasena
  Ajjhattarato, samathavasena samāhito evaṁ 4- pubbabhāgato paṭṭhāya samathavipassanāphalena kavacamiva
  attabhāvaṁ pariyonandhitvā ṭhitaṁ, attani sambhavattā "attasambhavan"ti laddhanāmaṁ sabbaṁ
  kilesajātaṁ abhindi. Kilesābhāvena ca katakammaṁ appaṭisandhikattā avassaṭṭhaṁ nāma
  hotīti evaṁ kilesappahānena kammaṁ pajahi. Pahīnakilesassa ca bhayaṁ nāma natthi,
  tasmā abhītova āyusaṅkhāraṁ ossajji, abhītabhāvaññāpanatthañca udānaṁ udānesīti
  veditabbo.
      Yaṁ mahāvātāti yena samayena yasmiṁ vā samaye mahāvātā. Vāyantīti 5-
  ukkhepakavātā nāma uṭṭhahanti, te vāyantā saṭṭhisahassādhikanavayojanasatasahassabahalaṁ

  *  *  *  *  *  *
  Footnote: 1 ka. abhida... 2 khu.paṭi. 31/735/630 vipassanākathā (syā)
  3 MaṂa. 13/81/57 kukkuravatikasutta, aṅ. catukka. 21/233/259 vitthārasutta
  4 chaṂa. samāhitoti evaṁ 5 Sī. vāyanti, mahāvātā vāyantā, ka. vāyanti
-------------------------------------------------
[page 279]
  Udakasandhārakavātaṁ upacchindanti, tato ākāse udakaṁ bhassati, tasmiṁ bhassante
  paṭhavī bhassati, puna vāto attano balena antodhammakarake 1- viya udakaṁ ābandhitvā
  gaṇhāti, tato udakaṁ uggacchati, tasmiṁ uggacchante paṭhavī uggacchati. Evaṁ udakaṁ
  kampitaṁ paṭhaviṁ kampeti. Evañca 2- kampanaṁ yāvajjakālāpi hotiyeva, bahubhāvena 3- pana
  ogacchanuggacchanaṁ na paññāyati.
      Mahiddhikā mahānubhāvāti ijjhanassa mahantatāya mahiddhikā, anubhavitabbassa
  mahantatāya mahānubhāvā. Parittāti dubbalā. Appamāṇāti balavā. So imaṁ paṭhaviṁ
  kampetīti so iddhiṁ nibbattetvā saṁvejento mahāmoggallāno viya, vīmaṁsanto
  vā mahānāgattherassa bhāgineyyo saṁgharakkhitasāmaṇero viya paṭhaviṁ kampeti.
  Saṅkampetīti samantato kampeti. Sampakampetīti tasseva vevacanaṁ. Iti imesu aṭṭhasu
  paṭhavīkampesu paṭhamo dhātukopena, dutiyo iddhānubhāvena, tatiyacatutthā puññatejena,
  pañcamo ñāṇatejena, chaṭṭho sādhukāradānavasena, sattamo kāruññasabhāvena, aṭṭhamo
  ārodanena. Mātukucchiṁ okkamante ca tato nikkhamante ca mahāsatte tassa puññatejena
  paṭhavī akampittha. Abhisambodhiyaṁ ñāṇatejābhihatā hutvā akampittha, dhammacakkappavattane
  sādhukārabhāvasaṇṭhitā sādhukāraṁ dadamānā akampittha, āyusaṅkhāraṁ ossajjane kāruñña-
  sabhāve saṇṭhitā cittasaṅkhāraṁ asahamānā akampittha, parinibbāne ārodanavegāturā 4-
  hutvā akampittha. Ayaṁ panattho paṭhavīdevatāya vasena veditabbo. Mahābhūtapaṭhaviyā panetaṁ
  natthi acetanattā. Sesaṁ sabbattha uttānamevāti.
                         Bhūmicālavaggo sattamo.

  *  *  *  *  *  *
  Footnote: 1 chaṂa. antodhamakaraṇe 2 chaṂa. etañca
  3 su.vi. 2/171/161 4 chaṂa. ārodanavegatunnā
-------------------------------------------------
[page 280]
                           8. 3. Yamakavagga
                       1-2. Saddhāsuttadvayavaṇṇanā
      [71-72] Aṭṭhamassa paṭhame no ca sīlavāti na sīlesu paripūrakārī.
  Samantapāsādikoti samantato pasādajanako. Sabbākāraparipūroti sabbehi samaṇākārehi
  samaṇadhammakoṭṭhāsehi paripūro. Dutiye santāti paccanīkasantatāya santā. Vimokkhāti
  paccanīkadhammehi vimuttattā ca vimokkhā.
                     3-9. Maraṇassatisuttadvayādivaṇṇanā
      [73-79] Tatiye bhāvetha noti bhāvetha nu. Sāsananti anusaṭṭhi. Āsavānaṁ khayāyāti
  arahattaphalatthāya. Catutthe paṭihitāyāti 1- paṭipannāya. So mamassantarāyoti so
  mama jīvitantarāyopi, puthujjanakālakiriyaṁ karontassa saggantarāyopi maggantarāyopi
  assa. Satthakā vā me vātāti satthaṁ viya aṅgamaṅgāni kantantīti satthakā. Pañcamādīni
  vuttanayāneva. Navame saṁsaggārāmatāti pañcavidhe saṁsagge ārāmatā.
                      10. Kusītārambhavatthusuttavaṇṇanā
      [80] Dasame kusītavatthūnīti kusītassa alasassa vatthūni patiṭṭhā,
  kosajjakāraṇānīti attho. Kammaṁ kattabbaṁ hotīti cīvaravicāraṇādikammaṁ kattabbaṁ hoti.
  Na viriyaṁ ārabhatīti duvidhaṁpi viriyaṁ nārabhati. Appattassāti jhānavipassanāmaggaphala-
  dhammassa appattassa pattiyā. Anadhigatassāti tasseva anadhigatassa adhigamatthāya.
  Asacchikatassāti tasseva asacchikatassa sacchikaraṇatthāya. Idaṁ paṭhamanti idaṁ "handāhaṁ
  nipajjāmī"ti evaṁ osīdanaṁ paṭhamaṁ kusītavatthu. Iminā nayena sabbattha attho
  veditabbo.

  *  *  *  *  *  *
  Footnote: 1 cha. patihitāyāti
-------------------------------------------------
[page 281]
  Māsācitaṁ maññeti ettha pana sammohacittaṁ 1- nāma tintamāso viya. 2- Yathā tintamāso
  garukoti hoti, evaṁ garuko adhippāyo. Gilānā vuṭṭhito hotīti gilāno hutvā
  pacchā vuṭṭhito hoti. Ārabhavatthūnīti 3- viriyakāraṇāni. Tesaṁpi imināva nayena attho
  veditabbo. Sesaṁ sabbattha uttānamevāti.
                          Yamakavaggo aṭṭhamo.
                         ----------------
                            9. 4. Sativagga
                       1-2. Satisampajaññasuttavaṇṇanā
      [81-82] Navamassa paṭhamaṁ heṭṭhā vuttanayameva. Dutiye saddhoti duvidhāya
  saddhāya samannāgato. No ca payirupāsitāti na supaṭṭhahitā. 4- No ca paripucchitāti
  atthānatthaṁ kāraṇākāraṇaṁ paripucchitā na hoti. Samannāgatoti 5- sāmiatthe paccattaṁ,
  samannāgatassāti vuttaṁ hoti. Ekantapaṭibhāṇaṁ 6- tathāgataṁ dhammadesanā hotīti
  tathāgatassa ekantapaṭibhāṇā dhammadesanā hoti, ekanteneva paṭibhāti upaṭṭhātīti
  attho.
                          3. Mūlakasuttavaṇṇanā
      [83] Tatiye sabbe dhammāti pañcakkhandhā. Chandamūlakāti ajjhāsayacchando
  kattukamyatāchando taṁ mūlaṁ etesanti chandamūlakā. Manasikārato sambhavantīti
  manasikārasambhavā. Phassato samudenti rāsī bhavantīti phassasamudayā. Vedanāya samosarantīti

  *  *  *  *  *  *
  Footnote: 1 chaṂa. māsācitaṁ 2 chaṂa. ayaṁ saddo na dissati
  3 chaṂa. ārambhavatthūnīti 4 chaṂa. no cupasaṅkamitāti na upaṭṭhahati
  5 Ma. samannāgatanti 6 chaṂa. ekantapaṭibhānā
-------------------------------------------------
[page 282]
  Vedanāsamosaraṇā. Samādhi etesaṁ pamukhoti samādhippamukhā. Jeṭṭhakaṭṭhena sati
  adhipati 1- etesanti satādhipateyyā, satijeṭṭhakāti attho. Paññā uttarā etesanti
  paññuttaRā. Vimutti 2- sāro etesanti vimuttasāRā. Ettha ca chandamūlakādayo
  cattāropi lokiyā kathitā, sesā lokiyalokuttaramissakāti.
                          4. Corasuttavaṇṇanā
      [84] Catutthe mahācoroti rajjantare dubbhituṁ samattho mahācoro.
  Pariyāpajjatīti pariyādānaṁ gacchati. Na ciraṭṭhitiko hotīti addhānaṁ pālento ṭhātuṁ
  na sakkoti. Appaharantassa paharatīti attano averine appaharante guṇasampanne
  ca mahallake ca taruṇadārake ca appaharitabbayuttake paharati. Anavasesaṁ ādiyatīti
  nissesaṁ gaṇhāti. Byattacorānañhi idaṁ vattaṁ:- parassa dvīsu sāṭakesu eko
  gahetabbo, ekasmiṁ sante dubbalaṁ datvā thiro gahetabbo. Puṭabhattataṇḍulādīsu
  ekaṁ koṭṭhāsaṁ datvā eko gahetabboti. Accāsanne kammaṁ karotīti
  gāmanigamarājadhānīnaṁ āsannaṭṭhāne corikakammaṁ karoti. Na ca nidhānakusalo
  hotīti yaṁ laddhaṁ, taṁ dakkhiṇeyye nidahituṁ cheko na hoti, paralokamaggaṁ na sodheti.
                          5. Samaṇasuttavaṇṇanā
      [85] Pañcame yaṁ samaṇenāti yaṁ guṇajātaṁ samaṇena pattabbaṁ. Vusīmatāti
  brahmacariyavāsaṁvutena. Mutto mocemi bandhanāti sayaṁ 3- sabbabandhanehi mutto hutvā
  mahājanaṁpi rāgādibandhanato mocemi. Paramadantoti aññena kenaci asikkhāpito
  acodito sayambhuñāṇena paṭivijjhitvā paramadamathena dantattā paramadanto nāMa.
  Parinibbutoti kilesaparinibbānena parinibbuto.

  *  *  *  *  *  *
  Footnote: 1 Ma. adhipateyyā 2 chaṂa. vimuttieva 3 chaṂa. ahaṁ
-------------------------------------------------
[page 283]
                           6. Yasasuttavaṇṇanā
      [86] Chaṭṭhe mā ca mayā yasoti yaso ca mayā saddhiṁ mā gañchi. Akasiralābhīti
  vipulalābhī. Sīlapaññāṇanti sīlañceva paññāṇañca. 1- Saṅgammāti sannipatitvā.
  Samāgammāti samāgantvā. Saṅgaṇikavihāranti gaṇasaṅgaṇikavihāraṁ. Na hi nūnameti na hi
  nūna ime. Tathā hi panameti tathā hi pana ime. Aṅgulipaṭodakenāti 2- aṅgulipaṭodayaṭṭhiṁ
  katvā vijjhanena. Sañjagghanteti 3- mahāhasitaṁ hasante. Saṅkīḷanteti keḷiṁ karonte.
                        7. Pattanikujjanasuttavaṇṇanā
      [87] Sattame nikkujjeyyāti tena dinnassa deyyadhammassa appaṭiggahaṇatthaṁ
  pattanikkujjanakammavācāya nikkujjeyya, na adhomukhaṭṭhapanena. Alābhāyāti catunnaṁ
  paccayānaṁ alabhanatthāya. 4- Anatthāyāti upaddavāya avaḍḍhiyā. Ukkujjeyyāti
  ukkujjanakammavācāya ukkujjeyya.
                      8. Appasādapavedanīyasuttavaṇṇanā
      [88] Aṭṭhame appasādaṁ pavedeyyunti appasannabhāvaṁ sañjānāpeyyuṁ 5-
  appasādaṁ pavedentena pana kiṁ kātabbanti? nisinnāsanato na upaṭṭhātabbaṁ na vanditabbaṁ
  na paccuggamanaṁ kātabbaṁ, na deyyadhammo dātabbo. Agocareti pañcavidhe agocare.
                        9. Paṭisāraṇīyasuttavaṇṇanā
      [89] Navame dhammikañca gihipaṭissavanti "imaṁ temāsaṁ idheva vasitabban"ti
  vutte "evaṁ hotū"tiādinā nayena paṭissutaṁ 6- paṭissavaṁ. Na saccāpetīti vuttaṁ na
  saccaṁ karoti visaṁvādeti.

  *  *  *  *  *  *
  Footnote: 1 chaṂa. ñāṇañca 2 chaṂa. aṅgulipatodakehīti aṅgulipatodayaṭṭhiṁ
  3 chaṂa. sañjagghanteti 4 chaṂa. alābhatthāya
  5 chaṂa. jānāpeyyuṁ 6 chaṂa. ayaṁ pāṭho na dissati
-------------------------------------------------
[page 284]
                       10. Sammāvattanasuttavaṇṇanā
      [90] Dasame paccekaṭṭhāneti adhipatiṭṭhāne jeṭṭhakaṭṭhāne. Tañhi jeṭṭhakaṁ
  katvā kiñci saṁghakammaṁ kātuṁ na labhati. Na ca tena mūlena vuṭṭhāpetabbanti 1-
  taṁ mūlaṁ katvā abbhānavuṭṭhānakammaṁ 2- kātuṁ na labhati. Sesaṁ sabbattha
  uttānatthamevāti.
                           Sativaggo navamo.
                          --------------
                          10. 5. Sāmaññavagga
      [91] Ito paraṁ athakho bojjhā upāsikātiādīsu bojjhā upāsikā, sirimā
  upāsikā, padumā upāsikā, sudhammā 3- upāsikā, manujā upāsikā, uttarā
  upāsikā, muttā upāsikā, khemā upāsikā, rucī upāsikā, cundī rājakumārī,
  bimbī upāsikā, sumanā rājakumārī, mallikā devī, tissā upāsikā tissamātā 4-
  upāsikā, soṇā upāsikā, soṇāya mātā upāsikā, kāṇā upāsikā,
  kāṇamātā upāsikā, uttarā nandamātā, visākhā migāramātā, khujjuttarā
  upāsikā, sāmāvatī upāsikā, suppavāsā koliyadhītā, suppiyā upāsikā,
  nakulamātā gahapatānīti imāsaṁ ettakānaṁ aṭṭhaṅgasamannāgataṁ uposathakammameva kathitaṁ.
  Icchantena vitthāretvā kathetabbaṁ. Sesaṁ sabbattha uttānatthamevāti.
                   Manorathapūraṇiyā aṅguttaranikāyaṭṭhakathāya.
                       Aṭṭhakanipātavaṇṇanā niṭṭhitā.

  *  *  *  *  *  *
  Footnote: 1 chaṂa. vuṭṭhāpetabboti 2 chaṂa. abbhānakammaṁ
  3 chaṂa. sutanā 4 Sī. tissāya mātā
-------------------------------------------------
[page 285]
                           Navakanipātavaṇṇanā
                           1. Paṭhamapaṇṇāsaka
                            1. Sambodhivagga
                         1. Sambodhisuttavaṇṇanā
      [1] Navakanipātassa paṭhame sambodhipakkhikānanti catumaggasaṅkhātassa sambodhissa
  pakkhe bhavānaṁ, upakārakānanti attho. Pāliyaṁ āgate nava dhamme sandhāyeva 1- pucchati.
  Kā upanisāti ko upaniso paccayo. 2- Abhisallikhantīti abhisallekhikā. Samathavipassanā-
  cittassa vivaraṇe sappāyā upārakā cāti cetovivaraṇasappāyā. Appicchataṁ
  ārabbha pavattā kathā appicchakathā. Sesesupi eseva nayo.
      Asubhā bhāvetabbā rāgassa pahānāyāti ayamattho sālilāyakopamāya
  vibhāvetabbo:- eko hi puriso asitaṁ gahetvā koṭito paṭṭhāya sālikkhette
  sāliyo lāyati. Athassa vatiṁ bhinditvāva gāvo pavisiṁsu. So asitaṁ ṭhapetvā yaṭṭhiṁ
  ādāya teneva maggena gāvo nīharitvā vatiṁ pākatikaṁ katvā punapi asitaṁ ādāya
  sāliyo lāyi. Tattha 3- sālikkhettaṁ viya buddhasāsanaṁ daṭṭhabbaṁ, sālilāyako viya
  yogāvacaro, asitaṁ viya paññā, lāyanakālo viya vipassanāya kammakaraṇakālo,
  yaṭṭhi viya asubhakammaṭṭhānaṁ, vati viya saṁvaro, vatiṁ bhinditvā gāvīnaṁ pavisanaṁ
  viya sahasā appaṭisaṅkhāya pamādaṁ ārabbha rāgassa uppajjanaṁ, asitaṁ ṭhapetvā
  yaṭṭhiṁ ādāya paviṭṭhamaggeneva gāvo nīharitvā vatiṁ paṭipākatikaṁ katvā puna
  koṭito paṭṭhāya sālilāyanaṁ viya asubhakammaṭṭhānena rāgaṁ vikkhambhitvā pana
  vipassanāya kammaṁ ārabhanakālo. Imamatthaṁ sandhāya vuttaṁ "asubhā bhāvetabbā
  rāgassa pahānāyā"ti

  *  *  *  *  *  *
  Footnote: 1 chaṂa. sandhāyevaṁ 2 chaṂa. upanissayapaccayo 3 chaṂa. ettha
-------------------------------------------------
[page 286]
      Tattha rāgassāti pañcakāmaguṇikassa rāgassa. Mettāti mettākammaṭṭhānaṁ.
  Byāpādassa pahānāyāti vuttanayeneva uppannassa kodhassa 1- pajahanatthāya.
  Ānāpānassatīti soḷasavatthukā ānāpānassati. Vitakkūpacchedāyāti vuttanayeneva
  uppannānaṁ vitakkānaṁ upacchedanatthāya. Asmimānasamugghātāyāti asmīti
  uppajjanakassa navavidhassa 2- mānassa samugghātatthāya. Anattasaññā saṇṭhātīti
  aniccalakkhaṇe diṭṭhe anattalakkhaṇaṁ diṭṭhameva hoti. Etesu hi tīsu lakkhaṇesu
  ekasmiṁ diṭṭhe itaradvayaṁ diṭṭhameva hoti. Tena vuttaṁ "aniccasaññino bhikkhave 3-
  anattasaññā saṇṭhātī"ti. Diṭṭheva dhamme nibbānanti diṭṭheyeva dhamme apaccaya-
  parinibbānañca pāpuṇātīti. Imasmiṁ sutte vaṭṭavivaṭṭaṁ kathitaṁ.
                          2. Nissayasuttavaṇṇanā
      [2] Dutiye nissayasampannoti patiṭṭhāsampanno. Saddhanti okappanasaddhaṁ.
  Viriyanti kāyikacetasikaṁ viriyaṁ. Yaṁsāti yaṁ assa. Ariyāya paññāyāti saha vipassanāya
  maggapaññāya. Saṅkhāyāti jānitvā. Ekaṁ paṭisevatīti seditabbayuttakaṁ sevati.
  Adhivāsetīti adhivāsetabbayuttakaṁ adhivāseti. Parivajjetīti parivajjetabbayuttakaṁ
  parivajjeti. Vinodetīti nīharitabbayuttaṁ nīharati. Evaṁ kho bhikkhūti evaṁ kho bhikkhu
  uggahaparipucchāvasena ceva dhammavavatthānavasena ca paṭisevitāni 4- suppaṭividdhāni
  supaccakkhāni katvā paṭisevanto adhivāsento parivajjento vinodento ca bhikkhu
  nissayasampanno nāma hotīti.
                          3. Meghiyasuttavaṇṇanā
      [3] Tatiye cālikāyanti evaṁnāmake nagare. Taṁ kira calapaṅkaṁ 5- nissāya katattā
  olokentānaṁ calamānaṁ viya upaṭṭhāti, tasmā cālikāti saṅkhaṁ gataṁ. Cālikāpabbateti

  *  *  *  *  *  *
  Footnote: 1 chaṂa. kopassa 2 chaṂa. ayaṁ pāṭho na dissati 3 Ma. meghiya
  4 chaṂa. paṭisevitabbādīni 5 chaṂa. calamaggaṁ
-------------------------------------------------
[page 287]
  Sopi pabbato sabbasetattā kāḷapakkhuposathe olokentānaṁ calamāno viya upaṭṭhāti,
  tasmā cālikāpabbatoti vutto. Tattha mahantaṁ vihāraṁ kārayiṁsu. Iti bhagavā taṁ
  nagaraṁ nissāya cālikāpabbatamahāvihāre viharati. Jantugāmanti evaṁnāmakaṁ aparaṁpi
  tasseva vihārassa gocaragāmaṁ. Jattugāmantipi paṭhanti. Padhānatthikassāti
  padhānakammikassa. Padhānāyāti samaṇadhammakaraṇatthāya. Āgamehi tāvāti satthā therassa
  vacanaṁ sutvā upadhārento "na tāvassa ñāṇaṁ paripakkan"ti ñatvā paṭibāhanto
  evamāha. Ekakamhi tāvāti idaṁ panassa "evamayaṁ gantvāpi kamme anipphajjamāne
  nirāsaṅko hutvā pemavasena puna āgacchissatī"ti cittamaddavajananatthaṁ āha. Natthi
  kiñci uttariṁ karaṇīyanti catūsu saccesu catunnaṁ kicchānaṁ katattā aññaṁ uttariṁ
  karaṇīyaṁ nāma natthi. Katassa vā paṭicayoti katassa 1- vā puna paṭicayopi natthi.
  Na hi bhāvitamaggo puna bhāvīyati, na pahīnakilesānaṁ puna pahānaṁ atthi. Padhānanti
  kho meghiya vadamānaṁ kinti vadeyyāmāti "samaṇadhammaṁ karomī"ti taṁ vadamānaṁ mayaṁ
  aññaṁ kinnāma vadeyyāMa.
      Divāvihāraṁ nisīdīti divāvihāratthāya nisīdi. Nisīdanto 2- ca yasmiṁ maṅgala-
  silāpaṭṭe pubbe anupaṭipāṭiyā pañca jātisatāni rājā hutvā uyyānakīḷikaṁ
  kīḷanto tividhanāṭakaparivāro nisīdi, tasmiṁyeva nisīdi. Athassa nisinnakālato paṭṭhāya
  samaṇabhāvo jahito viya ahosi, rājavesaṁ gahetvā nāṭakavaraparivuto setacchattassa
  heṭṭhā mahārahe pallaṅke nisinno viya jāto. Athassa taṁ sampattiṁ assādayato
  kāmavitakko udapādi. So tasmiṁyeva khaṇe mahāyodhehi gahite dve core ānetvā
  purato ṭhapite viya addasa. Tesu ekassa vadhaṁ 3- āṇāpanavasenassa byāpādavitakko
  uppajji. Ekassa bandhanaṁ āṇāpanavasena vihiṁsāvitakko. Evaṁ so latājālena rukkho
  viya madhumakkhikāhi madhughātako viya ca akusalavitakkehi parikkhitto samparikiṇṇo 4-

  *  *  *  *  *  *
  Footnote: 1 chaṂa. adhikatassa 2 ka. nisinno
  3 ka. kammakaraṇaṁ 4 chaṂa. ayaṁ pāṭho na dissati
-------------------------------------------------
[page 288]
  Ahosi. Taṁ sandhāya athakho āyasmato meghiyassātiādi vuttaṁ. Anvāsattāti anubaddhā
  samparivāritā. Yena bhagavā tenupasaṅkamīti evaṁ pāpavitakkehi samparikiṇṇo
  kammaṭṭhānaṁ sappāyaṁ kātuṁ asakkonto "idaṁ vata disvā dīghadassī bhagavā
  paṭisedhesī"ti sallakkhetvā "idaṁ kāraṇaṁ dasabalassa ārocessāmī"ti nisinnāsanato
  vuṭṭhāya yena bhagavā tenupasaṅkami.
                          4. Nandakasuttavaṇṇanā
      [4] Catutthe upaṭṭhānasālāyanti bhojanasālāyaṁ. Yenupaṭṭhānasālāti satthā
  nandakattherena madhurassarena āraddhāya dhammadesanāya saddaṁ sutvā "ānanda
  ko eso upaṭṭhānasālāyaṁ madhuravacanena dhammaṁ desetī"ti pucchitvā "dhammakathika-
  nandakattherassa ajja bhante vāro"ti sutvā "atimadhuraṁ katvā ānanda eso
  bhikkhu dhammaṁ katheti, mayaṁpi gantvā suṇissāmā"ti vatvā yenupaṭṭhānasālā
  tenupasaṅkami. Bahidvārakoṭṭhake aṭṭhāsīti chabbaṇṇasmiyo cīvaragabbhe paṭicchādetvā
  aññātakavesena aṭṭhāsi. Kathāpariyosānaṁ āgamayamānoti "idamavocā"ti idaṁ
  kathāvasānaṁ udikkhamāno dhammakathaṁ suṇanto aṭṭhāsiyeva. Athāyasmā ānando
  nikkhante paṭhame yāme satthu saññaṁ adāsi "paṭhamo bhante yāmo atikkanto
  thokaṁ vissamathā"ti. Satthā tattheva aṭṭhāsi. Athāyasmā ānando majjhimayāme nikkhante
  "bhante tumhe pakatiyā khattiyasukhumālā, puna buddhasukhumālā 1- paramasukhumālā,
  majjhimayāmopi atikkanto, muhuttaṁ vissamathā"ti āha. Satthā tattheva aṭṭhāsi.
  Tassa ṭhitakasseva aruṇuggamanaṁ 2- paññāyittha. Aruṇuggamanañca therassa idamavocā"ti
  pāpetvā kathāpariyosānañca dasabalassa chabbaṇṇarasmivissajjanañca 3- ekappahāreneva
  ahosi. Aggaḷaṁ ākoṭesīti agganakhena dvārakavāṭaṁ ākoṭesi.

  *  *  *  *  *  *
  Footnote: 1 chaṂa. buddhasukhumālāti 2 chaṂa. tattha ṭhitakassevassa aruṇaggaṁ
  3 chaṂa. chabbaṇṇasarīrarasmivissajjanañca
-------------------------------------------------
[page 289]
      Sārajjamānarūpoti harāyamāno ottappamāno sārajjamāno. 1- Domanassasārajjaṁ
  panassa natthi. Ettakaṁpi no nappaṭibhāseyyāti paṭisambhidāppattassa appaṭibhāṇaṁ
  nāma natthi. Ettakaṁ pana 2- na katheyyanti dasseti. Sādhu sādhūti therassa dhamma-
  desanaṁ sampahaṁsanto āha. Ayañhettha attho "suggahitā ca te dhammadesanā
  sukathitā cā"ti. Kulaputtānanti ācārakulaputtānañceva jātikulaputtānañca. Ariyo
  vā tuṇhībhāvoti dutiyajjhānasamāpattiṁ sandhāyevamāha. Adhipaññādhammavipassanāyāti
  saṅkhārapariggahavipassanāñāṇassa. Catuppādakoti assagoṇagadrabhādiko viya. 3- Idaṁ
  vatvāti imaṁ catūhaṅgehi samannāgataṁ dhammaṁ kathayitvā. Vihāraṁ pāvisīti gandhakuṭiṁ
  paviṭṭho.
      Kālena dhammassavaneti kāle kāle dhammassavanasmiṁ. Dhammasākacchāyāti pañhākathāya.
  Gambhīraṁ atthapadanti gambhīraṁ guḷhaṁ rahassaṁ atthaṁ. Paññāyāti saha vipassanāya
  maggapaññāya. Sammasanapaṭivedhapaññāpi uggahaparipucchāpaññāpi vaṭṭatiyeva. Patto
  vā gacchati vāti 4- arahattaṁ patto vā pāpuṇissati vāti evaṁ guṇasambhāvanāya
  sambhāveti. Appattamānasāti appattārahattā, arahattaṁ vā appattaṁ mānasaṁ
  etesantipi appattamānasā. Diṭṭhadhammasukhavihāranti ettha diṭṭhadhammasukhavihāro
  lokiyopi vaṭṭati lokuttaropi.
                           5. Balasuttavaṇṇanā
      [5] Pañcame avijjā kosajjasāvajjāssaddhiyesu akampanato paññābalādīni
  daṭṭhabbāni. Akusalasaṅkhātāti akusalāti ñātā. Esa nayo sabbattha. Nālamariyāti
  ariyabhāvaṁ kātuṁ asamatthā, ariyānaṁ vā ananucchavikā. Vodiṭṭhāti suṭṭhu diṭṭhā.

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. ettakampi
  3 chaṂa. ayaṁ saddo na dissati 4 chaṂa. pajjati vāti
-------------------------------------------------
[page 290]
  Vocaritāti manodvāre samudācārappattā. Atthikassāti dhammadesanāya atthikassa.
  Ājīvitabhayanti 1- jīvitavuttibhayaṁ. Asilokabhayanti garahābhayaṁ. Parisasārajjabhayanti parisaṁ
  patvā sārajjaokkamanabhayaṁ. Imasmiṁ sutte vaṭṭavivaṭṭaṁ kathitaṁ.
                         6. Sevanāsuttavaṇṇanā
      [6] Chaṭṭhe jīvitaparikkhārāti jīvitasambhāRā. Samudānetabbāti samāharitabbā.
  Kasirena samudāharantīti 2- dukkhena uppajjanti. Rattibhāgaṁ vā divasabhāgaṁ vāti ettha
  rattibhāge ñatvā rattibhāgeyeva pakkamitabbaṁ, rattiṁ caṇḍavāḷādiparipanthe sati
  aruṇuggamanaṁ āgametabbaṁ. Divasabhāge ñatvā divā pakkamitabbaṁ, divā paripanthe sati
  suriyatthaṅgamanaṁ āgametabbaṁ. Saṅkhāpīti sāmaññatthassa bhāvanāparipūriāgamanaṁ jānitvā.
  So puggaloti padassa pana "nānubandhitabbo"ti iminā sambandho. Anāpucchāti idha
  pana taṁ puggalaṁ anāpucchā pakkamitabbanti attho. Api panujjamānenāti api
  nikkaḍḍhiyamānena. Evarūpo hi puggalo sacepi dārukalāpasataṁ vā udakaghaṭasataṁ
  vā vālikāghaṭasataṁ vā daṇḍaṁ āropeti, mā idha vasīti nikkaḍḍhāpeti vā,
  taṁ khamāpetvāpi yāvajīvaṁ so anubandhitabbopi 3- na vijahitabbo.
                          7. Sutavāsuttavaṇṇanā
      [7] Sattame pañca ṭhānāni ajjhācaritunti pañca kāraṇāni atikkamituṁ
  pāṇanti antamaso kunthakipillikaṁ. Adinnanti antamaso tiṇasalākampi parasantakaṁ.
  Theyyasaṅkhātanti theyyacittenapi. Sannidhikārakaṁ kāme paribhuñjitunti sannidhiṁ
  katvā ṭhapetvā vatthukāmakilesakāme paribhuñjituṁ abhabbo. Akappiyaṁ kāmaguṇaṁ sandhāyetaṁ
  vuttaṁ. Buddhaṁ paccakkhātunti "na buddho ayan"ti evaṁ paṭikkhipituṁ. Dhammādīsupi
  eseva nayo. Evantāva aṭṭhakathāya āgataṁ. Pāliyaṁ pana imasmiṁ sutte agatigamanāni
  kathitāni.

  *  *  *  *  *  *
  Footnote: 1 chaṂa. ājīvikābhayanti 2 chaṂa. samudāgacchantīti 3 chaṂa. anubandhitabbova
-------------------------------------------------
[page 291]
                        8-10. Sajjhasuttādivaṇṇanā
      [8-10] Aṭṭhame buddhādīnaṁ paccakkhānaṁ kathitaṁ. Navame puthujjanena saddhiṁ gahitattā
  "āhuneyyā"ti vuttaṁ. Dasame gotrabhūti sotāpattimaggassa anantarapaccayena
  sikhāppattabalavavipassanācittena samannāgato. Sesaṁ sabbattha uttānatthamevāti.
                          Sambodhivaggo paṭhamo.
                          --------------
                            2. Sīhanādavagga
                         1. Sīhanādasuttavaṇṇanā
      [11] Dutiyassa paṭhame yena bhagavā tenupasaṅkamīti "sace satthā cārikaṁ
  pakkamitukāmo assa, imasmiṁ kāle pakkameyya. Handāhaṁ cārikagamanatthāya satthāraṁ
  āpucchāmī"ti cintetvā bhikkhusaṁghaparivuto upasaṅkami. Āyasmā maṁ bhanteti so kira
  bhikkhu theraṁ mahatā bhikkhuparivārena āgacchantaṁ 1- disvā "ime bhikkhū tathāgataṁ pahāya
  sāriputtaṁ parivāretvā nikkhantā, gamanavicchedamassa karissāmī"ti aṭṭhānakopaṁ
  bandhitvā evamāha. Tattha āsajjāti ghaṭṭetvā. Appaṭinissajjāti akkhamāpetvā
  accayaṁ adassetvā. Kismiṁ pana so kāraṇe āghātaṁ bandhīti? therassa kira
  dasabalaṁ vanditvā uṭṭhāya gacchato cīvarakaṇṇo tassa sarīraṁ phusi, vāto paharītipi
  vadanti. Ettakena āghātaṁ bandhitvā theraṁ mahatā parivārena gacchantaṁ disvā
  usūyamāno "gamanavicchedamassa karissāmī"ti evamāha. Ehi tvaṁ bhikkhūti satthā
  tassa bhikkhuno vacanaṁ sutvā "na taṁ bhikkhu sāriputto paharīti vutte `bhante
  tumhe attano aggasāvakasseva pakkhaṁ vahatha, na mayhan'ti mayi manopadosaṁ katvā

  *  *  *  *  *  *
  Footnote: 1 chaṂa. gacchantaṁ
-------------------------------------------------
[page 292]
  Apāye nibbatteyyā"ti ñatvā "sāriputtaṁ pakkosāpetvā imamatthaṁ
  pucchissāmī"ti ekaṁ bhikkhuṁ āmantetvā evamāha. Apāpuraṇaṁ ādāyāti kuñcikaṁ
  gahetvā. Sīhanādanti seṭṭhanādaṁ sammukhanādaṁ appaṭivattiyanādaṁ. Evaṁ dvīhi
  mahātherehi ārocito bhikkhusaṁgho rattiṭṭhānadivāṭṭhānāni pahāya satthu santikaṁ
  agamāsi. Khīyadhammanti 1- kathādhammaṁ.
      Gūthagatanti gūthameva. Sesesupi eseva nayo. Paṭhavīsamenāti akujjhanaṭṭhena
  adussanaṭṭhena 2- paṭhaviyā samānena. Na hi paṭhavī "mayi suciṁ nikkhipantī"ti somanassaṁ
  karoti, na "asuciṁ nikkhipantī"ti domanassaṁ. Mayhaṁpi evarūpaṁ cittanti dasseti.
  Vipulenāti aparittena. Mahaggatenāti mahantabhāvaṁ gatena. Appamāṇenāti vaḍḍhitap-
  pamāṇena. Averenāti akusalaverapuggalaverarahitena. Abyāpajjhenāti niddukkhena vigata-
  domanassena. So idhāti so anupaṭṭhitakāyānupassanāsatipaṭṭhāno bhikkhu evaṁ kareyya,
  mādiso kathaṁ evarūpaṁ karissati bhanteti paṭhamaṁ sīhanādaṁ nadi. Evaṁ sabbattha yojanā
  veditabbā.
      Rajoharaṇanti rājasammajjanacoḷakaṁ, pādapuñchananti 3- tassetaṁ nāmaṁ. Kaḷopihatthoti
  pacchihattho ukkhalihattho vā. Nantikavāsīti 4- antacchinnapilotikavasano. Suratoti
  sucisīlo soraccena samannāgato. Sudantoti suṭṭhu damathaṁ upagato. Susikkhitoti suṭṭhu
  sikkhito. Na kiñci hiṁsatīti visāṇādīsu gaṇhantaṁpi piṭṭhiṁ parimajjantaṁpi na kañci
  viheṭheti. Usabhacchinnavisāṇasamenāti usabhassa chinnavisāṇassa cittasadisena.
      Aṭṭiyeyyāti aṭṭo pīḷito bhaveyya. Harāyeyyāti lajjeyya. Jiguccheyyāti
  jigucchaṁ āpajjeyya.

  *  *  *  *  *  *
  Footnote: 1 chaṂa. khīyanadhammanti 2 chaṂa. ayaṁ pāṭho na dissati
  3 ka. rājakulānaṁ na sammajjaniyā sammajjanti coḷakena pana puñchanti
  4 chaṂa. nantakavāsīti
-------------------------------------------------
[page 293]
      Medakathālikanti medakathālikā vuccati sūnakārakehi yūsanikkhamanatthāya tattha
  tattha katachiddā thālikā. Parihareyyāti maṁsassa pūretvā ukkhipitvā gaccheyya.
  Chiddāvachiddanti parittamahantehi chiddehi samannāgataṁ. Uggharantanti uparimukhehi
  chiddehi nikkhamamānayūsaṁ. Paggharantanti adhomukhehi nikkhamamānayūsaṁ. Evamassa sakalasarīraṁ
  yūsamakkhitaṁ bhaveyya. Chiddāvachiddanti navahi vaṇamukhehi parittamahantachiddaṁ. Evamettha
  aṭṭhamanavamehi dvīhi aṅgehi thero attano sarīre nicchandarāgataṁ kathesi.
      Athakho so bhikkhūti evaṁ therena navahi kāraṇehi sīhanāde nadite athakho
  so bhikkhu. Accayoti aparādho. Maṁ accagamāti maṁ atikkamma abhibhavitvā pavatto.
  Paṭiggaṇhātūti khamatu. Āyatiṁ saṁvarāyāti anāgate saṁvaraṇatthāya, puna evarūpassa
  aparādhassa akaraṇatthāya. Tagghāti ekaṁsena. Yathādhammaṁ paṭikarosīti yathā dhammo
  ṭhito, tatheva karosi, khamāpesīti vuttaṁ hoti. Tante mayaṁ paṭiggaṇhāmāti taṁ tava
  aparādhaṁ mayaṁ khamāMa. Vuḍḍhi hesā bhikkhu ariyassa vinayeti esā bhikkhu ariyassa
  vinaye buddhassa bhagavato sāsane vuḍḍhi nāMa. Katamā? accayaṁ accayato disvā
  yathādhammaṁ paṭikaritvā āyatiṁ saṁvarāpajjanā. Desanaṁ pana puggalādhiṭṭhānaṁ karonto
  yo accayaṁ accayato disvā yathādhammaṁ paṭikaroti, āyatiṁ saṁvaraṁ āpajjīti āha.
  Phalatīti sace hi thero na khameyya, tassa bhikkhuno tattheva sattadhā muddhā phaleyya.
  Tasmā bhagavā evamāha. Sace maṁ soti sace maṁ ayaṁ bhikkhu khamāhīti evaṁ vadati.
  Khamatu ca me soti ayaṁpi cāyasmā mayhaṁ khamatūti evaṁ thero tassa accayaṁ
  paṭiggaṇhitvā sayaṁpi taṁ satthu sammukhe khamāpesīti.
                        2. Saupādisesasuttavaṇṇanā
      [12] Dutiye saupādisesanti saupādānasesaṁ. Anupādisesanti upādānasesa-
  rahitaṁ niggahaṇaṁ. Mattasokārīti pamāṇakārī na paripūrakārī. Na tāvāyaṁ sāriputta
-------------------------------------------------
[page 294]
  Dhammapariyāyo paṭibhāsīti appaṭibhāṇaṁ nāma bhagavato natthi, na tāvāhaṁ imaṁ dhammapariyāyaṁ
  kathessanti ayaṁ panettha attho. Māyimaṁ dhammapariyāyaṁ sutvā pamādaṁ āhariṁsūti
  "mayaṁ kira catūhi apāyehi muttā"ti upari arahattatthāya viriyaṁ akarontā mā
  pamādaṁ āpajjiṁsu. Pañhādhippāyena bhāsitoti tassa 1- pucchitapañhassa sabhāgena
  kathitoti dasseti. Imesaṁ pana navannaṁ puggalānaṁ bhavesu chandarāgavinodanatthaṁ etameva
  atthuppattiṁ katvā seyyathāpi bhikkhave appamattakopi gūtho duggandho hoti, evameva
  kho ahaṁ bhikkhave appamattakaṁpi bhavaṁ na vaṇṇemi antamaso accharāsaṅghātamattampī"ti
  imaṁ suttantaṁ 2- abhāsi. Na kevalañca etesaṁyeva navannaṁ puggalānaṁ gati na nibaddhā,
  yesaṁ pana kulānaṁ tīṇi saraṇāni pañca sīlāni ekaṁ salākabhattaṁ ekaṁ pakkhikabhattaṁ
  ekaṁ vassāvāsikaṁ ekā pokkharaṇī eko āvāso, evarūpāni nibaddhapuññāni
  atthi, tesaṁpi gati nibaddhā, sotāpannasadisāneva tāni kulāni.
                         3. Koṭṭhikasuttavaṇṇanā
      [13] Tatiye diṭṭhadhammavedanīyanti imasmiṁyeva attabhāve vipaccanakakammaṁ.
  Samparāyavedanīyanti dutiye attabhāve vipaccanakakammaṁ. Sukhavedanīyanti sukhavedanājanaka-
  kammaṁ. Dukkhavedanīyanti dukkhavedanājanakakammaṁ. Paripakkavedanīyanti laddhavipākavāraṁ.
  Aparipakkavedanīyanti aladdhavipākavāraṁ. Bahuvedanīyanti bahuvipākadāyakaṁ. Appavedanīyanti
  na bahuvipākadāyakaṁ. Avedanīyanti vipākavedanāya adāyakaṁ. Imasmiṁ sutte vaṭṭavivaṭṭaṁ
  kathitaṁ.
                          4. Samiddhisuttavaṇṇanā
      [14] Catutthe samiddhīti attabhāvasamiddhatāya evaṁladdhanāmo therassa saddhivihāri-
  katthero. Kimārammaṇāti kiṁpaccayā. Saṅkappavitakkāti saṅkappabhūtā vitakkā.

  *  *  *  *  *  *
  Footnote: 1 chaṂa. tayā 2 aṅ. ekaka. 20/320/36 tatiyavagga
-------------------------------------------------
[page 295]
  Nāmarūpārammaṇāti nāmarūpapaccayā. Iminā cattāro arūpakkhandhā bhūtūpādāyarūpañca
  vitakkānaṁ paccayāti 1- dasseti. Kva nānattaṁ gacchantīti kasmiṁ ṭhāne nānāsabhāvataṁ
  vemattaṁ gacchanti. Dhātūsūti rūpadhātuādīsu. Aññoyeva hi rūpavitakko, aññe
  saddavitakkādayoti. Phassasamudayāti sampayuttaphassapaccayā. Vedanāsamosaraṇāti tisso
  vedanā samosaraṇā. Ettakena kusalākusalamissakā kathitā. Samādhippamukhātiādayo pana
  apacayapakkhikāti veditabbā. Tattha pubbaṅgamaṭṭhena jeṭṭhakaṭṭhena vā samādhi pamukhaṁ
  etesanti samādhippamukhā. Jeṭṭhakakāraṇaṭṭhena sati adhipateyyaṁ 2- etesanti
  satādhipateyyā. Maggapaññā uttarā etesanti paññuttaRā. Phalavimuttiṁ patvā
  sārappattā hontīti vimuttisāRā. Ārammaṇavasena amatanibbānaṁ ogāhitvā tattha
  patiṭṭhitāti amatogadhā. Tena vā 3- mā maññīti tena vissajjanena "ahaṁ
  aggasāvakena pucchite pañhe vissajjesin"ti mā mānaṁ vā dappaṁ vā akāsi.
                        5-6. Gaṇḍasuttādivaṇṇanā
      [15-16] Pañcame tīṇi cattāri vassāni vassagaṇā, aneke vassagaṇā
  uppannā assāti anekavassagaṇiko. Tassassūti tassa bhaveyyuṁ. Abhedanamukhānīti na
  kenaci bhinditvā katāni, kevalaṁ kammasamuṭṭhitāneva vaṇamukhāni. Jegucchiyaṁyevāti
  jigucchitabbameva paṭikūlameva. Cātumahābhūtikassāti catumahābhūtamayassa.
  Odanakummāsupacayassāti odanena ceva kummāsena ca upacitassa vaḍḍhitassa.
  Aniccucchādanaparimaddanabhedanaviddhaṁsanadhammassāti hutvā abhāvaṭṭhena aniccadhammassa,
  duggandhavighātatthāya anuvilepanena 4- ucchādanadhammassa, aṅgapaccaṅgābādhavinodatthāya
  khuddakasambāhanena parimaddanadhammassa, daharakāle vā ūrūsu sayāpetvā gabbhavāsena
  dussaṇṭhitānaṁ tesaṁ tesaṁ aṅgapaccaṅgānaṁ 5- saṇṭhānasampādanatthaṁ añjanapīḷanādivasena
  parimaddanadhammassa, evaṁ pariharitassāpi

  *  *  *  *  *  *
  Footnote: 1 chaṂa. paccayoti 2 chaṂa. adhipateyyā 3 chaṂa. ca
  4 Sīṇānāvilepanena 5 ka. tesaṁ aṅgānaṁ
-------------------------------------------------
[page 296]
  Bhedanaviddhaṁsanadhammassa, bhijjanavikiraṇabhāvassevāti attho. Ettha ca aniccapadena ceva
  bhedanaviddhaṁsanapadehi cassa atthaṅgamo kathito, sesehi samudayo. Nibbindathāti ukkaṇṭhatha
  pajahatha imaṁ kāyanti dasseti. Evamimasmiṁ sutte balavavipassanā kathitā. Chaṭṭhaṁ
  vuttanayameva. Saññāsīsena panettha ñāṇameva kathitaṁ.
                         7-8. Kulasuttādivaṇṇanā
      [17-18] Sattame na manāpena paccupaṭṭhentīti manavaḍḍhanena manaṁ allīyanā-
  kārena āsanā vuṭṭhāya paccuggamanaṁ na karonti. Na manāpena abhivādentīti na
  pañcapatiṭṭhitena vandanti. Asakkaccaṁ dentīti acittīkārena denti. No
  sakkaccanti sahatthā na denti. Na upanisīdanti dhammassavanāyāti "dhammaṁ
  suṇissāmā"ti na samīpe nisīdanti. Na ramissantīti 1- na tussanti 2- ghaṭapiṭṭhe
  āsittaṁ udakaṁ viya vivaṭṭetvā gacchantīti. 3- Aṭṭhame veneyyajjhāsayavasena
  mettābhāvanaṁ pakkhipitvā navaṅgasamannāgatoti vuttaṁ.
                         9. Devatāsuttavaṇṇanā
      [19] Navame vippaṭisāriniyoti vippaṭisāritaṁ maṅkubhāvaṁ āpajjimhā. Hīnaṁ
  kāyanti uparidevalokaṁ upādāya heṭṭhimo hīnoti vuccati. No ca kho yathāsatti
  yathābalaṁ saṁvibhajimhāti attano sattiyā ca balassa ca anurūpena sīlavantānaṁ saṁvibhāgaṁ
  katvā na bhuñjimhā.
                         10. Velāmasuttavaṇṇanā
      [20] Dasame api nu te gahapati kule dānaṁ diyyatīti nayidaṁ bhagavā bhikkhusaṁghassa
  dinnadānaṁ sandhāya pucchati. Seṭṭhissa hi ghare bhikkhusaṁghassa niccaṁ paṇītadānaṁ

  *  *  *  *  *  *
  Footnote: 1 chaṂa. na sussūsantīti
  2 chaṂa. ayaṁ pāṭho na dissati 3 chaṂa. vaṭṭetvā gacchati
-------------------------------------------------
[page 297]
  Diyyati, na taṁ satthā na jānāti. Lokiyamahājanassa pana diyyamānaṁ dānaṁ atthi, taṁ lūkhaṁ
  hoti, seṭṭhissa cittaṁ na pīṇeti. Taṁ pucchāmīti pucchati. Kaṇājakanti sakuṇḍakaṁ
  bhattaṁ, sakuṇḍakehipi kaṇikataṇḍuleheva pakkaṁ. Biḷaṅgadutiyanti kañjikadutiyaṁ.
  Asakkaccaṁ detīti 2- asakkaritvā 3- deti. Apacittiṁ katvā detīti apacittīkārena
  dakkhiṇeyye agāravena deti. Asahatthā detīti sahatthena adatvā parahatthena deti,
  āṇattimattameva karotīti attho. Apaviddhaṁ detīti na nirantaraṁ deti, 4- chaḍḍetukāmo
  viya hutvā vammike godhaṁ pakkhipanto viya deti 4- saṁvaccharikasoṇḍavalli 5- viya
  hoti. Anāgamanadiṭṭhiko detīti na kammañca phalañca saddahitvā deti.
      Yattha yatthāti tīsu kulasampadāsu yasmiṁ yasmiṁ kule. Na uḷārāya
  bhattabhogāyātiādīsu nānaggarasasugandhasālibhojane upanīte cittaṁ na namati, "harathetaṁ
  rogavaḍḍhanan"ti vatvā yena vā tena vā ḍākena saddhiṁ sakuṇḍakabhattaṁ amataṁ
  viya sampiyāyamāno bhuñjati. Kāsikādīsu varavatthesu upanītesu "harathetāni
  nivāsentassa paṭicchādetuṁpi na sakkonti, gattesupi na saṇṭhahantī"ti vatvā
  nāḷikerasāṭakamūlatacasadisāni pana thūlavatthāni "imāni nivāsento nivatthabhāvaṁpi
  jānāti, paṭicchādetabbaṁpi paṭicchādentī"ti sampiyāyamāno nivāseti. Hatthiyāna-
  assayānarathayānasuvaṇṇasivikādīsu upanītesu "harathetāni yānāni, na sakkā ettha sukhaṁ
  nisīditun"ti 6- vatvā jajjararathake upanīte "ayaṁ niccalo, ettha sukhaṁ
  nisīditun"ti vatvā 7- taṁ sādiyati. Na uḷāresu pañcasu kāmaguṇesūti alaṅkata-
  paṭiyattā rūpavatiyo itthiyo disvā "yakkhiniyo maññe etā khāditukāmā, kiṁ
  etāhī"ti yathāphāsukeneva vītināmeti. Na sussūsantīti sotuṁ na icchanti, na
  saddahantīti attho. Na sotaṁ odahantīti kathitassa savanatthaṁ na sotappasādaṁ odahanti.
  Sakkaccantiādīnipi vuttavipariyāyena veditabbāni.

  *  *  *  *  *  *
  Footnote: 1 chaṂa. kañciyadutiyaṁ 2 chaṂa. acittīkatvāti 3 chaṂa. acittīkārena
  4-4 chaṂa. ime pāṭhā na dissanti 5 chaṂa. saṁvaccharikaṁ soṇḍabali
  6 chaṂa. harethetāni calacalāni, na sakkā ettha nisīditunti 7 chaṂa. ayaṁ pāṭho na
  dissati
-------------------------------------------------
[page 298]
      Velāmoti jātigottarūpabhogasaddhāpaññādīhi mariyādaṁ velaṁ atikkantehi uḷārehi
  guṇehi samannāgatattā evaṁladdhanāmo. So evarūpaṁ dānamadāsi mahādānanti ettha
  ayaṁ anupubbīkathā:- so kira atīte bārāṇasiyaṁ purohitagehe paṭisandhiṁ gaṇhi,
  velāmakumārotissa nāmaṁ akaṁsu. So soḷasavassikakāle bārāṇasīrājakumārena saddhiṁ
  sippuggahaṇatthaṁ takkasilaṁ agamāsi. Te ubhopi disāpāmokkhassa ācariyassa santike
  sippaṁ paṭṭhayiṁsu. Yathā ca te, evamaññepi jambūdīpe caturāsītisahassarājakumāRā.
  Bodhisatto attanā gahitaṭṭhāne piṭṭhiācariyo. Hutvā caturāsīti kumārasahassāni
  sikkhāpeti, sayaṁpi soḷasavassehi gahitabbaṁ sippaṁ tīhi vassehi uggaṇhi. Ācariyo
  "velāmakumārassa sippaṁ paguṇan"ti ñatvā "tātā velāmo mayā ñātaṁ sabbaṁ
  jānāti, tumhe sabbepi samaggā gantvā tassa santike sippaṁ uggaṇhathā"ti
  caturāsīti kumārasahassāni bodhisattassa niyyādesi.
      Bodhisatto ācariyaṁ vanditvā caturāsītikumārasahassaparivāro nikkhamitvā ekaṁ
  āsannanagaraṁ patvā taṁ nagarasāmikaṁ rājakumāraṁ uggaṇhāpetvā tassa sippe
  paguṇe jāte taṁ tattheva nivattesi. Etenupāyena caturāsīti nagarasahassāni gantvā
  caturāsītiyā rājakumārānaṁ sippaṁ paguṇaṁ kāretvā tasmiṁ tasmiṁ nagare taṁ taṁ
  nivattetvā bārāṇasīrājakumāraṁ ādāya bārāṇasiṁ paccāgañchi. Tattha manussā
  rājakumāraṁ pariyositasippaṁ rajje abhisiñciṁsu, velāmassa purohitaṭṭhānaṁ adaṁsu. Tepi
  caturāsīti sahassarājakumārā sakesu sakesu rajjesu abhisekaṁ patvā anusaṁvaccharaṁ
  bārāṇasīrañño upaṭṭhānaṁ āgacchanti. Te rājānaṁ disvā velāmassa santikaṁ gantvā
  "ācariya amhesu rajje patiṭṭhitesu, 1- vadeyyātha yenattho"ti vatvā gacchanti.
  Tesaṁ gamanāgamanakāle sakaṭasandamānikagāvīgoṇakukkuṭasūkarādayo gaṇhantānaṁ janapado
  ativiya upadduto hoti, mahājano sannipatitvā rājaṅgaṇe kandati.

  *  *  *  *  *  *
  Footnote: 1 chaṂa. amhe rajjesu patiṭṭhitā
-------------------------------------------------
[page 299]
      Rājā velāmaṁ pakkosāpetvā 1- "ācariya upadduto janapado, rājāno
  gamanāgamanakāle mahāvilopaṁ karonti, manussā sandhāretuṁ na sakkonti, janapadassa
  pīḷāya upasametuṁ 2- ekaṁ upāyaṁ karothā"ti. Sādhu mahārāja upāyaṁ karissāmi,
  tumhākaṁ yattakena janapadena attho, taṁ paricchinditvā gaṇhathāti. Rājā tathā
  akāsi. Velāmo caturāsītiyā rājasahassānaṁ janapade vicāretvā cakkanābhiyaṁ are
  viya rañño janapadasmiṁ osārāpesi. 3- Tato paṭṭhāya te rājāne āgacchantāpi
  gacchantāpi attano attano janapadeneva sañcaranti, amhākaṁ janapadoti vilopaṁ
  na karonti. Rājagāravena rañño janapadampi na pīḷenti. Janapadā sannisinnā
  nissaddā nīravā ahesuṁ. Sabbe rājāno haṭṭhatuṭṭhā "yena vo ācariya attho,
  taṁ amhākaṁ vadathā"ti pavārayiṁsu.
      Velāmo sīsaṁnhāto attano antonivesane sattasatanaparipūrānaṁ gabbhānaṁ
  dvārāni vivarāpetvā yāva sattamā kulaparivaṭṭā ṭhapitaṁ dhanaṁ oloketvā āyavayaṁ
  upadhāretvā "mayā sakalajambūdīpaṁ khobhentena dānaṁ dātuṁ vaṭṭatī"ti rañño
  ārocetvā gaṅgātīre dvādasayojanikā uddhanapantiyo kāretvā tasmiṁ tasmiṁ ṭhāne
  sappimadhuphāṇitatelatilataṇḍulādīnaṁ ṭhapanatthāya mahākoṭṭhāgārāni patiṭṭhāpetvā
  "ekekasmiṁ 4- ṭhāne ettakā ettakā janā saṁvidahatha, yaṅkiñci manussānaṁ laddhabbaṁ
  nāma atthi, tato ekasmiṁpi asati mayhaṁ āroceyyāthā"ti manussānaṁ saṁvidhāya
  "asukadivasato paṭṭhāya velāmabrāhmaṇassa dānaṁ bhuñjantū"ti nagare bheriṁ cārāpetvā
  "dānaggaṁ pariniṭṭhitan"ti dānayuttehi ārocite sahassagghanikaṁ vatthaṁ nivāsetvā
  pañcasatagghanikaṁ 5- ekaṁsaṁ katvā sabbālaṅkārabhūsito dānavīmaṁsanatthāya phalikavaṇṇassa
  udakassa suvaṇṇabhiṅgāraṁ pūretvā "imasmiṁ loke sace imaṁ dānaṁ paṭiggahetuṁ
  yuttarūpā dakkhiṇeyyapuggalā atthi, idaṁ udakaṁ nikkhamitvā paṭhaviṁ gaṇhātu. Sace
  natthi, evameva tiṭṭhatū"ti saccakiriyaṁ katvā suvaṇṇabhiṅgāraṁ adhomukhaṁ akāsi. Udakaṁ.
  Udakaṁ dhammakaraṇena gahitaṁ

  *  *  *  *  *  *
  Footnote: 1 chaṂa. pakkositvā 2 chaṂa. upasamaṁ
  3 chaṂa. oropesi 4 ka. tasmiṁ tasmiṁ 5 chaṂa. sahassagghanakaṁ
-------------------------------------------------
[page 300]
  Viya ahosi. Bodhisatto "suñño vata bho jambūdīpo, ekapuggalopi dakkhiṇaṁ paṭiggahetuṁ
  yuttarūpo natthī"ti vippaṭisāraṁ akatvā "sace dāyakassa vasenāyaṁ dakkhiṇā
  visujjhissati, udakaṁ nikkhamitvā paṭhaviṁ gaṇhātū"ti cintesi. Phalikavaṇṇasadisaṁ udakaṁ
  nikkhamitvā paṭhaviṁ gaṇhi. "idāni Dānaṁ dassāmī"ti dānaggaṁ gantvā 1- dānaṁ
  oloketvā yāguvelāya yāguṁ, khajjakavelāya khajjakaṁ, bhojanavelāya bhojanaṁ yāpesi.
  Eteneva nīhārena divase divase dānaṁ diyyati.
      Tasmiṁ kho pana dānagge "idaṁ nāma atthi, idaṁ natthī"ti vattabbaṁ
  natthi. Idāni taṁ dānaṁ ettakamatteneva na niṭṭhaṁ gamissatīti rattasuvaṇṇaṁ
  nīharāpetvā suvaṇṇapātiṁ 2- kāretvā caturāsītisuvaṇṇapātisahassādīnaṁ atthāya
  caturāsītirājasahassānaṁ sāsanaṁ pahiṇi. Rājāno "cirassaṁ vata mayaṁ ācariyena
  anuggahitā"ti sabbaṁ sampādetvā pesesuṁ. Diyyamāneyeva satta vassāni satta māsā
  atikkantā. Atha brāhmaṇo "hiraññaṁ bhājetvā dānaṁ dassāmī"ti mahante okāse dānaṁ
  sajjāpesi. Sajjāpetvā caturāsīti suvaṇṇapātisahassāni ādiṁ katvā koṭito
  paṭṭhāya adāsi.
      Tattha rūpiyapūrānīti rajatakaṭṭhirajatathālarajatamāsakehi 3- pūrāni. Pātiyo pana
  khuddikāti na sallakkhetabbā, ekakarīsappamāṇe bhūmibhāge catassova pātiyo ṭhapayiṁsu.
  Pātimakulaṁ 4- navaratanaṁ hoti, mukhavaṭṭito paṭṭhāya aṭṭharatanaṁ, pātimukhavaṭṭiyā
  saṁyutto 5- ājaññaratho anupariyāyati, dadamāno pātiyā bāhirantena vaggavagge
  paṭiggāhake ṭhapetvā paṭhamaṁ pātiyaṁ pakkhittaṁ katvā 6- pacchā sandhito 7- viyojetvā
  detīti 8- evaṁ caturāsītipātisahassāni adāsi. Rūpiyapātiādīsupi eseva
  nayo. Etthāpi ca suvaṇṇapūrānīti suvaṇṇakaṭṭhisuvaṇṇathālasuvaṇṇamāsakehi pūrāni.
  Hiraññapūrānīti sattavidharatanapūrāni. Sovaṇṇālaṅkārānīti suvaṇṇālaṅkārāni.
  Kaṁsupadhāraṇānīti rajatamayāni khīrapaṭicchakāni. Tāsaṁ pana dhenūnaṁ siṅgāni
  suvaṇṇakosakapariyonaddhāni ahesuṁ, gīvāya

  *  *  *  *  *  *
  Footnote: 1 chaṂa. patvā 2 chaṂa. suvaṇṇapātiyo 3 chaṂa. rajatakaṭṭharajataphālarajatamāsakehi. evamuparipi
  4 Sī. pātimakuṭaṁ, chaṂa. pātimakuḷaṁ 5 chaṂa. chayutto
  6 chaṂa. datvā 7 chaṂa. sandhisandhito 8 chaṂa. pātiṁ
-------------------------------------------------
[page 301]
  Sumanadāmaṁ pilandhiṁsu, catūsu pādesu napūrāni, piṭṭhiyaṁ varadukūlaṁ pārutaṁ, kaṇṭhe
  suvaṇṇagaṇḍiṁ 1- bandhiṁsu. Vatthakoṭisahassānīti lokavohārena 2- vīsativatthayugāni
  ekakoṭi, idha pana dasa dasa sāṭakā ekakoṭīti vuttā. 3- Khomasukhumānantiādimhi
  khomādīsu yaṁ yaṁ sukhumaṁ, taṁ tadeva adāsi. Yāni panetāni itthīdānaṁ usabhadānaṁ
  majjadānaṁ samajjadānanti adānanti sammatāni, 4- tānipi esa "velāmassa dānamukhe
  idannāma natthī"ti vacanapathaṁ pacchindituṁ parivāratthāya adāsi. Najjo maññe
  vissandantīti nadiyo viya vissandanti.
      Iminā ettakena 5- satthā velāmassa dānaṁ kathetvā "gahapati etaṁ mahādānaṁ
  na añño adāsi, ahaṁ adāsiṁ. Evarūpaṁ pana dānaṁ dadantopi ahaṁ paṭiggahetuṁ
  yuttarūpaṁ puggalaṁ nālatthaṁ, tvaṁ mādise buddhe lokasmiṁ dissamāne 6- dānaṁ dadamāno
  kasmā cintesī"ti seṭṭhissa desanaṁ vaḍḍhento siyā kho pana tetiādimāha. Nanu
  ca yāni tadā ahesuṁ rūpavedanāsaññāsaṅkhāraviññāṇāni, tāni niruddhāni. Kasmā
  "ahantena samayena velāmo nāma 7- brāhmaṇo"ti āhāti? paveṇiyā avicchinnattā.
  Tāni hi rūpādīni nirujjhamānāni imesaṁ paccaye datvā niruddhāni aparāparaṁ
  avicchinnaṁ paveṇiṁ gahetvā evamāha. Na taṁ koci dakkhiṇaṁ sodhetīti koci samaṇo
  vā brāhmaṇo vā devo vā māro vā uṭṭhāya taṁ dakkhiṇaṁ sodhetīti vattabbo
  nāhosi. Tañhi dakkhiṇaṁ sodhento uttamakoṭiyā buddho, heṭṭhimakoṭiyā dhammasenā-
  patisāriputtattherasadiso sāvako sodheyya.
      Diṭṭhisampannanti dassanasampannaṁ sotāpannaṁ. Idaṁ tato mahapphalataranti idaṁ
  sotāpannassa dinnadānaṁ lokiyamahājanassa sattamāsādhikāni satta saṁvaccharāni
  ettakaṁ hiraññasuvaṇṇaṁ pariccajantena dinnadānato mahapphalaṁ.

  *  *  *  *  *  *
  Footnote: 1 chaṂa. suvaṇṇaghaṇṭaṁ 2 chaṂa. lokavohārato 3 chaṂa. idha pana dasa sāṭakāti vuttaṁ
  4 chaṂa. adānasammatāni 5 chaṂa. ayaṁ pāṭho na dissati
  6 chaṂa. diṭṭhamāne 7 chaṂa. ayaṁ saddo na dissati
-------------------------------------------------
[page 302]
      Yo ca sataṁ diṭṭhisampannānanti ettha ekassa sakadāgāmissa vasena
  ekuttarasataṁ sotāpanne katvā sotāpannagaṇanā veditabbā. Iminā upāyena
  sabbavāresu heṭṭhā 1- āgatena anantarena sataguṇaṁ katvā puggalagaṇanā veditabbā.
      Buddhappamukhanti ettha sammāsambuddhaṁ saṁghattheraṁ katvā nisinno saṁgho
  buddhappamukho saṁghoti veditabbo. Cātuddisaṁ saṁghaṁ uddissāti ettha cātuddisaṁ
  saṁghaṁ uddissa katavihāro nāma yattha cetiyaṁ patiṭṭhitaṁ hoti, dhammassavanaṁ kariyati,
  catūhi disāhi ca anudisāhi ca bhikkhū āgantvā appaṭipucchitvāyeva pāde dhovitvā
  kuñcikāya dvāraṁ vivaritvā senāsanaṁ paṭijaggitvā vasitvā yathāphāsukaṁ gacchanti.
  So antamaso caturataniyā paṇṇasālāpi hoti, cātuddisaṁ saṁghaṁ uddissa
  katavihārotveva vuccati.
      Saraṇaṁ gaccheyyāti ettha maggenāgataṁ anivattanasaraṇaṁ adhippetaṁ. Apare
  panāhu:- attānaṁ niyyādetvā dinnattā saraṇagamanaṁ tato mahapphalataranti vuttaṁ.
  Sikkhāpadaṁ 2- samādiyeyyāti pañcasīlāni gaṇheyya. Sīlaṁpi maggena āgataṁ anivattana-
  sīlameva kathitaṁ. Apare panāhu:- sabbasattānaṁ abhayadānassa dinnattā sīlaṁ tato
  mahapphalataranti vuttaṁ. Gaddūhanamattanti 3- gandhaūhanamattaṁ, dvīhaṅgulīhi
  gandhapiṇḍaṁ 4- gahetvā upasiṅghanamattaṁ. Apare pana "godohanamattan"ti 5- pāliṁ vatvā
  gāviyā ekavāraṁ thanāñjanamattanti atthaṁ vadanti. Mettacittanti sabbasattānaṁ
  hitānupharaṇacittaṁ. Tampana appanāvaseneva gahitaṁ. Aniccasaññanti maggassa
  anantarapaccayabhāvena sikhāppattabalavavipassanaṁ.
      Upamāto pana imāni dānādīni puññāni evaṁ veditabbāni:- sacepi
  hi jambūdīpaṁ bheritalasadisaṁ samatalaṁ katvā koṭito paṭṭhāya pallaṅke attharitvā

  *  *  *  *  *  *
  Footnote: 1 chaṂa. heṭṭhā heṭṭhā 2 chaṂa. sikkhāpadāni 3 chaṂa. gandhohanamattanti,
  Ma. u. 14/211/176 4 chaṂa. gaṇḍapiṇḍaṁ 5 chaṂa. gaddohanamattanti
-------------------------------------------------
[page 303]
  Ariyapuggale nisīdāpeyya, tattha sotāpannānaṁ dasa pantiyo assu, sakadāgāmīnaṁ
  pañca, anāgāmīnaṁ aḍḍhateyyā, khīṇāsavānaṁ diyaḍḍhā, paccekabuddhānaṁ ekā panti
  bhaveyya, sammāsambuddho ekakova. Ettakassa janassa dinnadānato sammāsambuddhassa
  dinnadānameva mahapphalaṁ. Itaraṁ pana:-
               vihāradānaṁ piṇḍapāto 1- sikkhā mettāya bhāvanā
               khayato sammasantassa kalaṁ nāgghati soḷasiṁ.
      Teneva bhagavā parinibbānasamaye "dhammānudhammapaṭipatti anuttarā pūjā"ti 2-
  āha. Sesaṁ sabbattha uttānatthamevāti.
                          Sīhanādavaggo dutiyo.
                          ---------------
                           3. Sattāvāsavagga
                          1. Tiṭhānasuttavaṇṇanā
      [21] Tatiyassa paṭhame uttarakurukāti uttarakuruvāsino. Adhigaṇhantīti
  adhibhavanti, adhikā visiṭṭhā jeṭṭhakā honti. Amamāti nittaṇhā. Aṭṭhakathāyaṁ pana
  niddukkhāti vuttaṁ. Apariggahāti "idaṁ mayhan"ti pariggaharahitā. Niyatāyukāti
  tesañhi nibaddhaṁ āyu vassasahassameva, gatipi nibaddhā, tato cavitvā saggeyeva
  nibbattanti. Satimantoti devatānañhi ekantasukhatāya sati thirā na hoti, nerayikānaṁ
  ekantadukkhitāya. Imesaṁ pana vokiṇṇasukhadukkhattā sati thirā hoti.
  Idha brahmacariyavāsoti jambūdīpe buddhapaccekabuddhānaṁ uppajjanato
  aṭṭhaṅgikamaggabrahmacariyavāsopi idheva hoti.

  *  *  *  *  *  *
  Footnote: 1 Sī. paṇipātaṁ, chaṂa. paṇipāto 2 dīṂa. 10/199/121 mahāparinibbānasutta (atthato
  samānaṁ)
-------------------------------------------------
[page 304]
                        2. Assakhaḷuṅkasuttavaṇṇanā
      [22] Dutiye javasampannoti padajavena sampanno. Na vaṇṇasampannoti na
  sarīravaṇṇena sampanno. Purisakhaḷuṅkesu javasampannoti ñāṇajavena sampanno. Na
  vaṇṇasampannoti na guṇavaṇṇena sampanno. Sesaṁ pālinayeneva veditabbaṁ. Yañcettha
  vattabbaṁ siyā, taṁ tikanipātavaṇṇanāyaṁ vuttameva.
                        3. Taṇhāmūlakasuttavaṇṇanā
      [23] Tatiye taṇhaṁ paṭiccāti dve taṇhā esanataṇhā esitataṇhā ca. Yāya
  taṇhāya ajapathasaṅkupathādīni paṭipajjitvā bhoge esati gavesati, ayaṁ esanataṇhā
  nāMa. Yā tesu esitesu gavesitesu paṭiladdhesu taṇhā, ayaṁ esitataṇhā
  nāMa. Idha pana esanataṇhā daṭṭhabbā. Pariyesanāti rūpādiārammaṇapariyesanā.
  Sā hi esanataṇhāya sati hoti. Lābhoti rūpādiārammaṇapaṭilābho. So hi
  pariyesanāya sati hoti.
      Vinicchayo pana ñāṇataṇhādiṭṭhivitakkavasena catubbidho. Tattha "sukhavinicchayaṁ
  jaññā, sukhavinicchayaṁ ñatvā ajjhattaṁ sukhamanuyuñjeyyā"ti 1- ayaṁ ñāṇavinicchayo.
  "vinicchayāti Dve vinicchayā taṇhāvinicchayo diṭṭhivinicchayo cā"ti 2-
  evaṁ āgatāni aṭṭhasatataṇhāvicaritāni taṇhāvinicchayo ca dvāsaṭṭhidiṭṭhiyo
  diṭṭhivinicchayo. "chando Kho devānaminda vitakkanidāno"ti 3- imasmiṁ pana sutte idha
  vinicchayoti vutto vitakkoyeva āgato. Lābhaṁ labhitvāpi 4- iṭṭhāniṭṭhaṁ
  sundarāsundaraṁ vitakkeneva vinicchinanti "ettakaṁ me rūpārammaṇatthāya bhavissati,
  ettakaṁ saddārammaṇatthāya, ettakaṁ mayhaṁ bhavissati, ettakaṁ parassa, ettakaṁ
  paribhuñjissāmi, ettakaṁ nidahissāmī"ti. Tena vuttaṁ lābhaṁ paṭicca vinicchayoti.

  *  *  *  *  *  *
  Footnote: 1 Ma.u. 14/323/296 araṇavibhaṅgasutta 2 khuṃahā. 29/470/319 kalahavivādasuttaniddesa
  (syā) 3 dīṂa. 10/358/237 gopakavatthu 4 chaṂa. labhitvā hi
-------------------------------------------------
[page 305]
      Chandarāgoti evaṁ akusalavitakkena vitakkite vatthusmiṁ dubbalarāgo ca balavarāgo
  ca uppajjati. Idañhi idha chandoti dubbalarāgassādhivacanaṁ. Ajjhosānanti ahaṁ
  mamanti balavasanniṭṭhānaṁ. Pariggahoti taṇhādiṭṭhivasena pariggahakaraṇaṁ. Macchariyanti
  parehi sādhāraṇabhāvassa asahanatā. Tenevassa porāṇā evaṁ vacanatthaṁ vadanti "idaṁ acchariyaṁ
  mayhameva hotu, mā aññassa acchariyaṁ hotūti pavattattā macchariyanti vuccatī"ti.
  Ārakkhāti 1- dvārapidahanamañjūsāgopanādivasena suṭṭhu rakkhanaṁ. Adhikarotīti adhikaraṇaṁ,
  kāraṇassetaṁ nāmaṁ. Ārakkhādhikaraṇanti bhāvanapuṁsakaṁ, ārakkhāhetūti attho.
  Daṇḍādānādīsu paranisedhanatthaṁ 2- daṇḍassa ādānaṁ daṇḍādānaṁ. Ekatodhārādino
  satthassa ādānaṁ satthādānaṁ. Kalahoti kāyakalahopi vācākalahopi. Purimo viggaho,
  pacchimo vivādo. 3- Tuvaṁtuvanti agāravavasena tuvaṁtuvaṁvacanaṁ.
                        4. Sattāvāsasuttavaṇṇanā
      [24] Catutthe sattāvāsāti sattānaṁ āvāsā, vasanaṭṭhānānīti attho. Tattha
  suddhāvāsopi 4- sattāvāsova, asabbakālikattā pana na gahito. 5- Suddhāvāsā hi
  buddhānaṁ khandhāvāraṭṭhānasadisā, asaṅkhyeyyakappe buddhesu anibbattesu taṁ ṭhānaṁ
  suññaṁ hoti. Iti asabbakālikattā na gahitā. Sesamettha viññāṇaṭṭhitīsu vuttanayeneva
  veditabbaṁ.
                          5. Paññāsuttavaṇṇanā
      [25] Pañcame yatoti yasmiṁ kāle. Suparicitaṁ hotīti suṭṭhu upacitaṁ suvaḍḍhitaṁ
  hoti. Kallaṁ vacanāyāti yuttaṁ vattuṁ. Vītarāganti vigatarāgaṁ. Asarāgadhammanti rāgena 6-
  na sārajjanasabhāvaṁ. 7- Anāvattidhammanti anāvattanasabhāvaṁ anibbattārahaṁ, appaṭisandhika-
  sabhāveneva nirujjhanasabhāvanti attho. Imasmiṁ sutte khīṇāsavova kathito.

  *  *  *  *  *  *
  Footnote: 1 chaṂa. ārakkhoti 2 Sī. paṭisedhanatthaṁ 3 su.vi. 2/103/98 paṭiccasamuppādavaṇṇanā
  4 chaṂa. suddhāvāsāpi 5 chaṂa. gahitā
  6 chaṂa., i. ayaṁ pāṭho na dissati 7 Sī. saṁrajjanabhāvaṁ, chaṂa. ārajjasanabhāvaṁ
-------------------------------------------------
[page 306]
                         6. Silāyūpasuttavaṇṇanā
      [26] Chaṭṭhe candikāputtoti mātunāmavasena paññāto candikāputtatthero.
  Cetasā citaṁ hotīti cittavārapariyāyena cittavārapariyāyo cito vaḍḍhito hoti.
  Cetasā cittaṁ suparicitaṁ hotīti cittavārapariyāyena cittavārapariyāyo uparūpuri
  sucito suvaḍḍhito hoti. Nevassa cittaṁ pariyādiyantīti tāni ārammaṇāni tassa
  khīṇāsavassa cittuppādaṁ gahetvā khepetvā ṭhātuṁ na sakkonti. Amissīkatanti
  tesaṁ ārammaṇānaṁ 1- anallīnattā tehi amissīkataṁ. Āneñjappattanti aniñjanabhāvaṁ
  nipphandanabhāvaṁ pattaṁ.
      Silāyūpoti silāthambho. Soḷasakukkukoti dīghato soḷasahattho. Heṭṭhānemaṅgamāti
  āvāṭassa heṭṭhā gatā. Uparinemassāti upariāvāṭassa. Sunikhātattāti ayamusalehi
  koṭṭetvā 2- suṭṭhu nikhātattā. Evameva khoti ettha silāyūpo viya khīṇāsavo
  daṭṭhabbo, mahāvātā viya chasu dvāresu uppajjanakā kilesā, catūhi disāhi
  āgantvā vātānaṁ silāyūpaṁ cāletuṁ asamatthabhāvo viya chasu dvāresu uppajjanaka-
  kilesānaṁ khīṇāsavassa cittaṁ cāletuṁ asamatthabhāvo veditabbo. Imasmiṁpi sutte
  khīṇāsavova kathito.
                        7-8. Verasuttadvayavaṇṇanā
      [27-28] Sattame bhayaṁ veraṁ pasavatīti cittutrāsabhayaṁ ceva puggalaveraṁ ca
  paṭilabhati. Cetasikanti cittanissitaṁ. Dukkhanti kāyavatthukaṁ. Domanassanti
  paṭighasampayuttaṁ dukkhaṁ. Imasmiṁ sutte sotāpattimaggo kathito. Aṭṭhamaṁ
  bhikkhusaṁghassa kathitaṁ, imasmiṁ pana sotāpannova kathitoti vuttaṁ.

  *  *  *  *  *  *
  Footnote: 1 chaṂa. tāni ārammaṇāni 2 chaṂa. koṭṭetvā koṭṭetvā
-------------------------------------------------
[page 307]
                        9. Āghātavatthusuttavaṇṇanā
      [29] Navame āghātavatthūnīti āghātakāraṇāni. Āghātaṁ bandhatīti kopaṁ
  bandhati uppādeti.
                    10-11. Āghātapaṭivinayasuttādivaṇṇanā
      [30-31] Dasame āghātapaṭivinayāti āghātassa paṭivinayakāraṇāni. Taṁ kutettha
  labbhāti "taṁ anatthacaraṇaṁ mā ahosī"ti etasmiṁ puggale kuto labbhā, kena kāraṇena
  sakkā laddhuṁ, "paro nāma parassa attano cittaruciyā anatthaṁ karotī"ti evaṁ
  cintetvā āghātaṁ paṭivineti. Sacāhaṁ ettha paṭikopaṁ 1- kareyyaṁ, taṁ kopakaraṇaṁ ettha
  puggale kuto labbhā, kena kāraṇena laddhabbanti attho. Kuto lābhātipi pāṭho.
  Sacāhaṁ ettha kopaṁ kareyyaṁ, tasmiṁ me kopakaraṇe kuto lābhā, lābhā nāma
  ke siyunti attho. Imasmiñca atthe tanti nipātamattameva hoti. Ekādasame
  anupubbanirodhāti anupaṭipāṭinirodhā. Sesaṁ sabbattha uttānamevāti.
                         Sattāvāsavaggo tatiyo.
                         -----------------
                             4. Mahāvagga
                     1-2. Anupubbavihārasuttādivaṇṇanā
      [32-33] Catutthassa paṭhame anupubbavihārāti anupaṭipāṭiyā samāpajjitabbavihāRā.
  Dutiye yattha kāmā nirujjhantīti yasmiṁ ṭhāne kāmā vūpasammanti. Nirodhetvāti
  appaṭivattetvā. 2- Nicchātāti taṇhādiṭṭhicchātānaṁ abhāvena nicchātā. Nibbutāti

  *  *  *  *  *  *
  Footnote: 1 chaṂa. kopaṁ 2 chaṂa. appaṭivatte katvā
-------------------------------------------------
[page 308]
  Antoparitāpanakilesānaṁ 1- abhāvena nibbutā. Tiṇṇāti kāme 2- tiṇṇā. Pāragatāti
  kāmapāraṁ gatā. Tadaṅgenāti tena jhānaṅgena. Ettha kāmā nirujjhantīti ettha
  paṭhamajjhāne kāmā nirujjhanti. Te cāti ye paṭhamajjhānaṁ samāpajjanti, te
  kāme nirodhetvā nirodhetvā viharanti nāMa. Pañjalikoti paggahitāñjaliko hutvā.
  Payirupāseyyāti upaṭṭhāpeyya. Iminā upāyena sabbattha attho veditabbo.
                        3. Nibbānasukhasuttavaṇṇanā
      [34] Tatiye udāyīti loḷudāyitthero. 3- Etadeva khvetthāti etadeva kho
  ettha. Kāmasahagatāti kāmanissitā. Samudācarantīti manodvāre sañcaranti. Ābādhāyāti
  ābādhanāya pīḷanāya. Pariyāyenāti kāraṇena. Evaṁ sabbavāresu attho veditabbo.
  Imasmiṁ sutte avedayitasukhaṁ nāma kathitaṁ.
                        4. Gāvīupamāsuttavaṇṇanā
      [35] Catutthe pabbateyyāti pabbatacārinī. Na suppatiṭṭhitaṁ patiṭṭhāpetvāti
  yathā suppatiṭṭhitaṁ 4- hoti, evaṁ na patiṭṭhāpetvā. Taṁ nimittanti taṁ paṭhamajjhāna-
  saṅkhātaṁ nimittaṁ. Na svādhiṭṭhitaṁ adhiṭṭhātīti yathā suṭṭhu adhiṭṭhitaṁ hoti, na evaṁ
  adhiṭṭhāti. Anabhihiṁsamānoti anasādhento. 5- Mudu cittaṁ hoti kammaniyanti 6- yathā
  vipassanācittaṁ lokuttaramaggakkhaṇe mudu kammakkhamaṁ kammayoggaṁ hoti, evamassa
  abhiññāpādakaṁ catutthajjhānacittaṁ mudukaṁ hoti kammaññaṁ. Appamāṇo samādhīti
  catubrahmavihārasamādhipi maggaphalasamādhipi appamāṇo samādhi nāma, idha pana
  "appamāṇaṁ appamāṇārammaṇan"ti iminā pariyāyena suppaguṇasamādhi appamāṇa-
  samādhīti daṭṭhabbo. So appamāṇena samādhinā subhāvitenāti imasmiṁ ṭhāne ayaṁ

  *  *  *  *  *  *
  Footnote: 1 chaṂa. attaparitāpanakilesānaṁ 2 chaṂa. kāmato 3 chaṂa. lāḷudāyitthero
  4 chaṂa. suppatiṭṭhitā 5 chaṂa. apothento aviheṭhento 6 chaṂa. kammaññanti
-------------------------------------------------
[page 309]
  Bhikkhu vipassanaṁ vaḍḍhetvā arahattaṁ patto. Idāni khīṇāsavassa abhiññāpaṭipāṭiṁ
  dassento yaṁyassevātiādimāha.
                          5. Jhānasuttavaṇṇanā
      [36] Pañcame āsavānaṁ khayanti arahattaṁ. Yadeva tattha hoti rūpagatanti
  tasmiṁ paṭhamajjhānakkhaṇe vatthuvasena vā cittasamuṭṭhānikādivasena vā yaṁ rūpaṁ nāma
  pavattati. Vedanāgatādīni sampayuttavedanādīnaṁ vasena veditabbāni. Te dhammeti te
  rūpādayo pañcakkhandhadhamme. Aniccatotiādīsu hutvā abhāvākārena aniccato,
  paṭipīḷanākārena dukkhato, rujjanākārena rogato, antodussanaṭṭhena gaṇḍato,
  anupaviṭṭhaṭṭhena anukantanaṭṭhena ca sallato, dukkhaṭṭhena aghato, ābādhanaṭṭhena
  ābādhato, asakaṭṭhena parato, palujjanaṭṭhena palokato, assāmikaṭṭhena suññato,
  avasavattanaṭṭhena anattato. Samanupassatīti balavavipassanāpaññāya passati.
      Tehi dhammehīti tehi pañcakkhandhadhammehi. Patiṭṭhāpetīti 1- nibbānavasena
  nivatteti. Amatāya dhātuyāti nibbānadhātuyā. Cittaṁ upasaṁharatīti ñāṇena ānisaṁsaṁ
  disvā otāreti. Santanti paccanīkasantatāya santaṁ. Paṇītanti atappakaṁ. So tattha ṭhito
  āsavānaṁ khayaṁ pāpuṇātīti so tasmiṁ paṭhamajjhāne ṭhito taṁ balavavipassanaṁ vaḍḍhetvā
  arahattaṁ pāpuṇāti. Aparo nayo:- so tehi dhammehīti yasmā aniccatotiādīsu
  aniccato palokatoti dvīhi padehi aniccalakkhaṇaṁ kathitaṁ, dukkhatotiādīhi chahi
  dukkhalakkhaṇaṁ, parato, suññato, anattatoti tīhi anattalakkhaṇaṁ. Tasmā so tehi evaṁ
  tilakkhaṇaṁ āropetvā diṭṭhehi antosamāpattiyaṁ pañcakkhandhadhammehi. Cittaṁ
  patiṭṭhāpetīti 1- cittaṁ paṭisaṁharati moceti apaneti. Upasaṁharatīti vipassanācittaṁ
  tāva vasanavasena thutivasena pariyattivasena paññattivasena ca santaṁ nibbānanti evaṁ
  asaṅkhatāya amatāya

  *  *  *  *  *  *
  Footnote: 1 chaṂa. paṭivāpetīti
-------------------------------------------------
[page 310]
  Dhātuyā upasaṁharati, maggacittaṁ nibbānaṁ ārammaṇakaraṇavaseneva "etaṁ santaṁ etaṁ
  paṇītan"ti na evaṁ vadati, iminā pakārenetaṁ 1- paṭivijjhanto tattha cittaṁ
  upasaṁharatīti attho.
      So tattha ṭhitoti tassā tilakkhaṇārammaṇāya vipassanāya ṭhito. Āsavānaṁ
  khayaṁ pāpuṇātīti anukkamena cattāro magge bhāvetvā arahattaṁ pāpuṇāti. Teneva
  dhammarāgenāti samathavipassanādhamme chandarāgena. Dhammanandiyāti tasseva vevacanaṁ.
  Samathavipassanāsu hi sabbaso chandarāgaṁ pariyādātuṁ sakkonto arahattaṁ pāpuṇāti,
  asakkonto anāgāmī hoti.
      Tiṇapurisarūpake vāti 2- tiṇapotthakarūpe vā. Dūre kaṇḍaṁ 3- pātetīti dūrepātī.
  Avirādhitaṁ vijjhatīti akkhaṇavedhī. Yadeva tattha hoti vedanāgatanti idha rūpaṁ na
  gahitaṁ. Kasmā? samatikkantattā. Ayañhi heṭṭhā rūpāvacarajjhānaṁ samāpajjitvā
  rūpaṁ atikkamitvā arūpāvacarasamāpattiṁ samāpannoti samathavasenāpi anena 4- rūpaṁ
  samatikkantaṁ, heṭṭhā rūpaṁ sammasitvā taṁ atikkamitvā 5- idāni arūpaṁ sammasatīti
  vipassanāvasenāpi anena rūpaṁ atikkantaṁ. Āruppe pana sabbasopi rūpaṁ natthīti
  taṁ sandhāyāpi idha rūpaṁ 6- na gahitaṁ. Atha nevasaññānāsaññāyatanaṁ kasmā na
  gahitanti? sukhumattā. Tasmiñhi cattāropi arūpakkhandhā sukhumā na sammasanūpagā.
  Tenevāha "iti kho bhikkhave yāvatā saññāsamāpatti tāvatā aññāpaṭivedho"ti.
  Idaṁ vuttaṁ hoti:- yāvatā sacittakasamāpatti nāma atthi, tāvatā oḷārike dhamme
  sammasato aññāpaṭivedho hoti, arahattaṁ sampajjati. Nevasaññānāsaññāyatanaṁ pana
  sukhumattā saññāsamāpattīti na vuccati. Jhāyīheteti jhāyīhi jhānābhiratehi etāni.
  Vuṭṭhahitvāti tato samāpattito vuṭṭhāya. Sammadakkhātabbānīti sammā akkhātabbāni,
  "santāni paṇītānī"ti evaṁ kevalaṁ ācikkhitabbāni thometabbāni vaṇṇetabbānīti.

  *  *  *  *  *  *
  Footnote: 1 chaṂa. panākārena taṁ 2 Sī.,Ma. tiṇapurisake vāti 3 chaṂa. kaṇḍe
  4 Sī. tena, Ma. nena 5 chaṂa. atikkamma 6 chaṂa. ayaṁ pāṭho na dissati
-------------------------------------------------
[page 311]
                         6. Ānandasuttavaṇṇanā
      [37] Chaṭṭhe sambādheti pañcakāmaguṇasambādhe. Okāsādhigamoti okāsassa adhigamo.
  Sattānaṁ visuddhiyāti sattānaṁ visuddhipāpanatthāya. Samatikkamāyāti samatikkamanatthāya.
  Atthaṅgamāyāti atthaṅgamanatthāya. Ñāyassa adhigamāyāti sahavipassanakassa maggassa
  adhigamanatthāya. Nibbānassa sacchikiriyāyāti apaccayanibbānassa paccakkhakaraṇatthāya.
  Tadeva nāma cakkhuṁ bhavissatīti taññeva pasādacakkhu asambhinnaṁ bhavissati. Te rūpāti
  tadeva rūpārammaṇaṁ āpāthaṁ āgamissati. Tañcāyatanaṁ no paṭisaṁvedissatīti taṁ ca
  rūpāyatanaṁ na jānissati. Sesesupi eseva nayo.
      Udāyīti kāḷudāyitthero. Saññīmeva nu khoti sacittakoyeva nu kho. Makāro
  padasandhimattaṁ. Kiṁsaññīti katarasaññāya saññī hutvā. Sabbaso rūpasaññānanti
  idaṁ kasmā gaṇhi, kiṁ paṭhamajjhānādisamaṅgino rūpādipaṭisaṁvedanā hotīti? na
  hoti, yāva pana kasiṇarūpaṁ ārammaṇaṁ hoti, tāva rūpaṁ samatikkantaṁ nāma na
  hoti. Taṁ 1- asamatikkantatāya paccayo bhavituṁ sakkhissati. Samatikkantattā pana taṁ
  natthi nāma hoti, natthitāya paccayo bhavituṁ na sakkotīti dassetuṁ idameva
  gaṇhi.
      Jaṭilabhāgikāti 2- jaṭilanagaravāsinī. Na cābhiṇatotiādīsu rāgavasena na abhiṇato,
  dosavasena na apanato. Na sasaṅkhārena sampayogena kilese niggaṇhitvā vāretvā ṭhito,
  kilesānaṁ pana chinnante uppannoti na sasaṅkhāraniggayhavāritavato. 3- Vimuttattā
  ṭhitoti kilesehi vimuttattāyeva ṭhito. Ṭhitattā santusitoti patiṭṭhitattāyeva 4-
  santuṭṭho nāma jāto. Santusitattā no paritassatīti santuṭṭhattāyeva paritāsaṁ
  nāpajjati. Ayaṁ bhante ānanda samādhi kiṁphaloti iminā ayaṁ therī tālaphalaññeva

  *  *  *  *  *  *
  Footnote: 1 chaṂa. ayaṁ pāṭho na dissati 2 Sī.,i. jaṭilabhāgiyāti, ka. jaṭilagāhiyāti,
  chaṂa. jaṭilavāsikāti 3 chaṂa. sasaṅkhāraniggayhavāritagato 4 chaṂa. ṭhitattāyeva
-------------------------------------------------
[page 312]
  Gahetvā "idaṁ phalaṁ kiṁphalaṁ nāmā"ti pucchamānā viya arahattaphalasamādhiṁ gahetvā
  "ayaṁ bhante ānanda samādhi kiṁphalo vutto bhagavatā"ti pucchati. Aññāphalo
  vuttoti aññā vuccati arahattaṁ, arahattaphalasamādhi nāmeso vutto bhagavatāti
  attho. Evaṁsaññīpīti imāya arahattaphalasaññāya saññīpi tadāyatanaṁ no
  paṭisaṁvedetīti evaṁ imasmiṁ sutte arahattaphalasamādhi kathitoti.
                        7. Lokāyatikasuttavaṇṇanā
      [38] Sattame lokāyatikāti lokāyatapāṭhakā. 1- Satatanti sadā. Samitanti
  nirantaraṁ. Tiṭṭhatetanti tiṭṭhatu etaṁ, mā etaṁ paṭṭhapetha, ko vo etena attho.
  Dhammaṁ vo brāhmaṇā desissāmīti ahaṁ vo catusaccadhammaṁ desessāmi.
      Daḷhadhammoti daḷhadhanuṁ gahetvā ṭhito. Dhanuggahoti issāso. Daḷhadhanu
  nāma dvisahassathāmaṁ vuccati. Dvisahassathāmaṁ nāma yassa āropitassa jiyābaddho
  lohasīsādīnaṁ bhāro daṇḍe gahetvā yāva kaṇṭhappamāṇaṁ 2- ukkhittassa paṭhavito
  muccati. Sikkhitoti dasa dvādasa vassāni ācariyakule uggahitasipPo. Katahatthoti
  eko sippameva uggaṇhāti, katahattho na hoti ayaṁ pana katahattho ciṇṇavasībhāvo.
  Katupāsanoti rājakulādīsu dassitasikkho. 3- Lahukena asanenāti anto susiraṁ katvā
  tulādīhi pūretvā katalakkhaparikammena sallahukakaṇḍena. Evaṁkatañhi ekausabhagāmī dve
  usabhānipi gacchati .pe. Aṭṭhausabhagāmī soḷasa usabhānipi gacchati. Appakasirenāti
  niddukkhena. Atipāteyyāti atikkameyya. Idaṁ vuttaṁ hoti:- yathā so dhanuggaho taṁ
  vidatthicaturaṅgulaṁ chāyaṁ sīghamevāti atikkameti, evaṁ sakalacakkavāḷaṁ sīghaṁ 4-
  atikkamanasamatthena padajavena samannāgato. Sandhāvanikāyāti padasā dhāvanena. Evamāhaṁsūti
  evaṁ vadanti.

  *  *  *  *  *  *
  Footnote: 1 chaṂa. lokāyatavādakā 2 chaṂa. kaṇḍappamāṇā
  3 chaṂa. dassitasippo 4 chaṂa. sīghaṁ sīghaṁ
-------------------------------------------------
[page 313]
                      8. Devāsurasaṅgāmasuttavaṇṇanā
      [39] Aṭṭhame samupabyuḷho ahosīti paccupaṭṭhito ahosi. Saṅgāmeyyāmāti
  saṅgāmaṁ kareyyāma yujjheyyāMa. Apassiṁsvevāti 1- palāyiṁsuyeva. Uttarābhimukhāti
  uttarāmukhā hutvā. Abhibhayantevāti 2- anubandhantiyeva. Bhīruttānagatenāti
  bhīruttānaṁ bhayanivāraṇaṁ patiṭṭhānaṁ gatena. 3- Akaraṇīyāti yuddhena kiñci akattabbā.
  Kasmā pana tesaṁ saṅgāmo hotīti asurā hi pubbe tāvatiṁsabhavanavāsino 4- te
  cittapātaliyā pupphanakāle dibbapāricchattakapupphaṁ anussaranti. Tato uppannakodhā
  "gaṇhatha deve"ti sammukhasammukhaṭṭhāneneva sineruṁ abhiruhanti, devāpi nikkhamanti.
  Tesaṁ gopālakadārakānaṁ aññamaññaṁ daṇḍakehi paharaṇasadisaṁ yuddhaṁ hoti. Sakko devarājā
  heṭṭhā pañcasu ṭhānesu ārakkhaṁ ṭhapetvā upari devapuraṁ parivāretvā attasadisā
  vajirahatthā paṭimā ṭhapāpesi. Asurā heṭṭhā pañca ṭhānāni paṭibāhitvā abhiruhantā 5-
  indapaṭimāyo disvā nivattitvā asurapurameva gacchanti.
      Dakkhiṇena mukhāti 6- dakkhiṇamukhā hutvā. Apadaṁ bandhitvāti 7- nippadaṁ niravasesaṁ
  bandhitvā. Adassanaṁ gatoti māropi vaṭṭapādakaṁ katvā rūpāvacaracatutthajjhānaṁ
  samāpannassa cittaṁ jānāti, tadeva vipassanāpādakaṁ katvā samāpannassa cittaṁ
  jānāti. Arūpāvacarasamāpatti pana vaṭṭapādā vā hoti 8- vipassanāpādā vā,
  taṁsamāpannassa māro cittaṁ na jānāti. Tena vuttaṁ "adassanaṁ gato pāpimato"ti.
                          9. Nāgasuttavaṇṇanā
      [40] Navame āraññakassāti araññavāsino. Gocarapasutassāti gocara-
  gahaṇatthāya gacchantassa. Hatthikalabhāpīti mahantamahantā hatthipotakā. 9- Hatthicchāpāti

  *  *  *  *  *  *
  Footnote: 1 chaṂa. apayiṁsuyevāti 2 chaṂa. abhiyantevāti 3 Ma. bhayanivāraṇe patiṭṭhānagatena
  4 chaṂa. tāvatiṁsavāsino 5 chaṂa. abhiruḷhā 6 chaṂa. dakkhiṇenābhimukhāti
  7 chaṂa. apadaṁ vadhitvāti 8 chaṂa. hotu 9 chaṂa. mahantā mahantā nāgā
-------------------------------------------------
[page 314]
  Taruṇapotakā. Obhaggobhagganti onāmetvā nāmetvā ṭhapitaṁ. Ogāhaṁ otiṇṇassāti
  ogahitabbattā ogāhantaṁ laddhanāmaṁ udakatitthaṁ otiṇṇassa. Ogāhā uttiṇṇassāti
  udakatitthato uttiṇṇassa. Vūpakaṭṭhoti vūpakaṭṭho hutvā. Idāni yasmā dasabalassa
  hatthināgena kiccaṁ natthi, sāsane pana taṁsarikkhakaṁ puggalaṁ dassetuṁ idamāhaṭaṁ,
  tasmā taṁ puggalaṁ dassento evameva khotiādimāha.
                         10. Tapussasuttavaṇṇanā
      [41] Dasame mallakesūti mallakaraṭṭhe. Idheva tāva tvaṁ ānanda hotīti idha
  bhagavā "tapussagahapatissa idha ṭhitena ānandena saddhiṁ kathāsallāpo bhavissati,
  tatonidānaṁ ahaṁ mahantaṁ dhammapariyāyaṁ desessāmī"ti ñatvā āha. Upasaṅkamīti
  so kira bhuttapātarāso dasabalassa upaṭṭhānaṁ gamissāmī"ti nikkhanto dūratova
  theraṁ disvā yenāyasmā ānando tenupasaṅkami. Papāto viya khāyati, yadidaṁ
  nekkhammanti yaṁ idaṁ pabbajjāsaṅkhātaṁ nekkhammaṁ, taṁ amhākaṁ mahāpapāto viya
  sukkhāyitvā pakkhāyitvā 1- upaṭṭhāti. Nekkhamme cittaṁ pakkhandatīti pabbajjāya
  cittaṁ ārammaṇakaraṇavasena pakkhandati, tadeva ārammaṇaṁ katvā pasīdati, tadeva
  santiṭṭhati, 2- paccanīkadhammehi ca vimuccati. `etaṁ Santan'ti passatoti etaṁ
  nekkhammaṁ santaṁ vigatadarathapariḷāhanti evaṁ passantānaṁ bhikkhūnaṁ. Bahunā janena
  visabhāgoti tayidaṁ bahunā mahājanena saddhiṁ bhikkhūnaṁ visabhāgaṁ, asadisanti attho.
      Kathāpābhatanti kathāmūlaṁ. Tassa mayhaṁ ānanda nekkhamme cittaṁ na pakkhandatīti
  tassa evaṁ vitakkentassāpi mayhaṁ pabbajjāya cittaṁ na otarati. "etaṁ
  Santan"ti passatoti "sādhu nekkhamman"ti parivitakkavasena "etaṁ nekkhammaṁ santan"ti
  passantassāpi. Anāsevitoti na āsevito na phassito na sacchikato. Adhigammāti

  *  *  *  *  *  *
  Footnote: 1 chaṂa. mahāpapāto viya ogāhitvā 2 chaṂa. patiṭṭhāti
-------------------------------------------------
[page 315]
  Adhigantvā patvā sacchikatvā. Tamāseveyyanti taṁ ānisaṁsaṁ seveyyaṁ bhajeyyaṁ.
  Yammeti yena kāraṇena mayhaṁ. Adhigammāti adhigantvā. 1- Svāssa me hoti
  ābādhoti so mayhaṁ ābādhanaṭṭhena ābādho hoti. Avitakke cittaṁ na pakkhandatīti
  avitakkāvicāre dutiyajjhāne ārammaṇavasena cittaṁ na pakkhandati. Vitakkesūti
  vitakkavicāresu. Sesaṁ sabbattha uttānatthamevāti.
                          Mahāvaggo catuttho.
                          ---------------
                            5. Sāmaññavagga
                         1. Sambādhasuttavaṇṇanā
      [42] Pañcamassa paṭhame udāyīti kāḷudāyitthero. Avidāti 2- aññāsi.
  Bhūrimedhasoti mahāpañño. Yo jhānamanubujjhi 3- buddhoti yo jhānaṁ abujjhi.
  Paṭilīnanisabhoti ekībhāvavasena paṭilīno ceva uttamaṭṭhena ca nisabho. Munīti buddhamuni.
  Pariyāyenāti ekena kāraṇena. Kāmasambādhassa hi abhāvamatteneva 4- paṭhamajjhānaṁ
  okāsādhigamo nāma, na sabbathā sabbaṁ. Tatrapatthi 5- sambādhoti tasmiṁpi paṭhamajjhāne
  satipi 6- sambādho paṭipīḷanā 7- atthiyeva. Tatthapitthītipi 8- pāṭho. Kiñca tattha
  sambādhoti tasmiṁ pana jhāne kiṁ sambādho nāMa. Ayamettha sambādhoti ayaṁ vitakkavicārānaṁ
  aniruddhabhāvo sambādho sampīḷā nāMa. Iminā upāyena sabbavāresu attho
  veditabbo. Nippariyāyenāti na ekenākārena, athakho āsavakkhayo nāma sabba-
  sambādhānaṁ pahīnattā sabbena sabbaṁ eko 9- okāsādhigamo nāmāti.

  *  *  *  *  *  *
  Footnote: 1 Sī. adhigaminti adhigaṇhiṁ 2 chaṂa. avidvāti 3 chaṂa. jhānamabujjhi
  4 Ma. ābhogamatteneva 5 chaṂa. tatrāpatthi 6 chaṂa. ayaṁ pāṭho na dissati
  7 chaṂa. paṭipīḷanaṁ 8 chaṂa. tatrāpitthītipi 9 chaṂa. ayaṁ pāṭho na dissati
-------------------------------------------------
[page 316]
                         2. Kāyasakkhisuttavaṇṇanā
      [43] Dutiye yathā yathā ca tadāyatananti yena yena kāraṇena yena
  yenākārena taṁ paṭhamajjhānasaṅkhātaṁ āyatanaṁ hoti. Tathā tathā naṁ kāyena phusitvā
  viharatīti tena tena kāraṇena tena tenākārena taṁ samāpattiṁ sahajātanāmakāyena
  phusitvā viharati, samāpajjatīti attho. Kāyasakkhi vutto bhagavatā pariyāyenāti yasmā
  tena nāmakāyena paṭhamajjhānaṁ sacchikataṁ, tasmā iminā pariyāyena 1- kāyasakkhi vutto.
  Nippapariyāyenāti yattakaṁ kāyena sacchikātabbaṁ, sabbassa katattā ayaṁ nippariyāyena
  kāyasakkhi nāMa.
                        3. Paññāvimuttasuttavaṇṇanā
      [44] Tatiye paññāya pana 2- pajānātīti taṁ paṭhamajjhānavipassanāpaññāya jānāti.
  Idhāpi pariyāyanippariyāyatā 3- purimanayeneva veditabbā. Yathā ca idha, evaṁ ito
  paresupi.
                      4. Ubhatobhāgavimuttasuttavaṇṇanā
      [45] Catutthaṁ ubhayanayeneva veditabbaṁ. Ettha ca ubhatobhāgavimutatoti ubhatobhāgehi
  samathavipassanānaṁ paccanīkakilesehi vimutto. Pariyosāne pana samāpattiyā rūpakāyato,
  ariyamaggena nāmakāyato vimuttattāyeva 4- ubhatobhāgavimuttoti veditabbo.
                     5-10. Sandiṭṭhikadhammasuttādivaṇṇanā
      [46-51] Pañcamādīsu sandiṭṭhikoti sāmaṁ passitabbako. Nibbānanti
  kilesanibbānaṁ. Parinibbānanti tassa 5- vevacanaṁ. Tadaṅganibbānanti paṭhamajjhānādinā

  *  *  *  *  *  *
  Footnote: 1 Ma. nayena 2 chaṂa. ca naṁ
  3 chaṂa. pariyāyanippariyāyā 4 chaṂa. vimuttoyeva 5 chaṂa. tasseva
-------------------------------------------------
[page 317]
  Tena tena aṅgena nibbānaṁ. Diṭṭhadhammanibbānanti imasmiṁyevatthabhāve nibbānaṁ.
  Sesaṁ sabbattha uttānatthamevāti.
                         Sāmaññavaggo pañcamo.
                            Dasamo vaggo.
                         Paṭhamapaṇṇāsako niṭṭhato.
                         2. Dutiyapaṇṇāsakavaṇṇanā
      [52] Ito paresu khemanti nirupaddavaṁ. Khemappattoti khemabhāvaṁ patto.
  Sikkhādubbalyānīti sikkhāya dubbalabhāvakāraṇāni. 1- Sesaṁ sabbattha
  uttānatthamevāti.
                    Manorathapūraṇiyā aṅguttaranikāyaṭṭhakathāya
                        navakanipātavaṇṇanā niṭṭhitā.
                           ------------

  *  *  *  *  *  *
  Footnote: 1 chaṂa. dubbalabhāvakaraṇāni
-------------------------------------------------
[page 318]
                           Dasakanipātavaṇṇanā
                           1. Paṭhamapaṇṇāsaka
                            1. Ānisaṁsavagga
                         1. Kimatthiyasuttavaṇṇanā
      [1] Dasakanipātassa paṭhame kusalāni sīlānīti anavajjasīlāni. Amaṅkubhāvassa
  avippaṭisārassa atthāya saṁvattantīti avippaṭisāratthāni. Sopi 1- nesaṁ ānisaṁsoti
  avippaṭisārānisaṁsāni. Yathābhūtañāṇadassanatthotiādīsu yathābhūtañāṇadassanaṁ nāma
  taruṇavipassanā, nibbidā nāma balavavipassanā, virāgo nāma maggo, vimutti nāma
  arahattaphalaṁ, ñāṇadassanaṁ nāma paccavekkhaṇañāṇaṁ. Arahattāya pūrentīti 2- arahattatthāya
  gacchanti.
                       2. Cetanākaraṇīyasuttavaṇṇanā
      [2] Dutiye na cetanāya karaṇīyanti na cetetvā kappetvā pakappetvā
  kātabbaṁ. Dhammatā esāti dhammasabhāvo eso, kāraṇaniyamo ayaṁ. Abhisandentīti
  pavattenti. Paripūrentīti paripuṇṇaṁ karonti. Aparāparaṁ 3- gamanāyāti orimatīrabhūtā
  tebhūmikavaṭṭā nibbānapāraṁ gamanatthāya.
                       3-5. Upanisasuttattayavaṇṇanā
      [3-5] Tatiye hatūpanisoti hatakāraṇo. Catutthapañcamesu dvīhi therehi
  kathitabhāvova viseso.

  *  *  *  *  *  *
  Footnote: 1 chaṂa. sova 2 chaṂa. aggāya parentīti 3 chaṂa. aparā pāraṁ
-------------------------------------------------
[page 319]
                          6. Samādhisuttavaṇṇanā
      [6] Chaṭṭhe neva paṭhaviyaṁ paṭhavīsaññī assāti paṭhaviṁ ārammaṇaṁ katvā
  paṭhavīti evaṁ uppannāya saññāya saññī na bhaveyya. Āpādīsupi eseva nayo.
  Na idhaloketi idhaloke uppajjanakacatukkapañcakajjhānasaññāya na saññī bhaveyya.
  Na paraloketi paraloke uppajjanakacatukkapañcakajjhānasaññāya na saññī bhaveyya.
  Saññī ca pana assāti atha ca panassa samāpatti savitakkasamāpattiyeva assāti
  vuccati. Etaṁ santaṁ etaṁ paṇītanti santaṁ santanti appetvā nisinnassa divasaṁpi
  cittuppādo "santaṁ santan"tveva pavattati, paṇītaṁ paṇītanti appetvā nisinnassa
  divasaṁpi cittuppādo "paṇītaṁ paṇītan"tveva pavattati. Yadidaṁ sabbasaṅkhārasamathoti 1-
  sabbasaṅkhārasamatho sabbasaṅkhārasamathoti 1- nibbānaṁ nibbānanti appetvā nisinnassa
  divasaṁpi cittuppādo "nibbānaṁ nibbānan"tveva pavattīti. Sabbaṁ cetaṁ
  phalasamāpattisamādhiṁ sandhāya vuttaṁ.
                         7. Sāriputtasuttavaṇṇanā
      [7] Sattame saññī ca panāhaṁ āvuso tasmiṁ samaye ahosinti āvuso
  tasmiṁ samaye ahaṁ "bhavanirodho nibbānan"ti imāya phalasamāpattisaññāya saññī
  ahosiṁ. Sacittakā nāmesā 2- samāpatti ahosīti paccavekkhaṇā kathitā.
                          8. Jhānasuttavaṇṇanā
      [8] Aṭṭhame samantapāsādikoti pasādāvahānaṁyeva kāyakammādīnaṁ sabbāvato
  samantato pāsādiko. Sabbākāraparipūroti sabbehi kāraṇehi paripuṇṇo.

  *  *  *  *  *  *
  Footnote: 1-1 chaṂa. ime pāṭhā na dissanti 2 chaṂa. me sā
-------------------------------------------------
[page 320]
                        9. Santavimokkhasuttavaṇṇanā
      [9] Navame santāti ārammaṇasantatāyapi aṅgasantatāyapi santā. Vimokkhāti
  paccanīkadhammehi vimuttattā ārammaṇe ca nirāsaṅgabhāvena 1- suṭṭhu muttattā
  evaṁladdhanāmā. Atikkamma rūpeti rūpajjhānāni atikkamitvā pavattā. Sesaṁ sabbattha
  uttānatthamevāti.
                          Ānisaṁsavaggo paṭhamo.
                          ---------------
                             2. Nāthavagga
                         1. Senāsanasuttavaṇṇanā
      [11] Dutiyassa paṭhame pañcaṅgasamannāgatoti pañcahi guṇaṅgehi samannāgato.
  Nātidūraṁ hoti nāccāsannanti yañhi atidūraṁ hoti, piṇḍāya caritvā tattha
  gacchantassa kāyacittadaratho hoti, tato anuppannaṁ vā samādhiṁ uppādetuṁ uppannaṁ
  vā thiraṁ kātuṁ na sakkoti. Accāsannaṁ bahujanākiṇṇaṁ hoti. Cattāḷīsausabha-
  matte pana padese tadubhayadosavimuttañca 2- gamanāgamanasampannaṁ nāma hoti. Divā
  appakiṇṇanti divasabhāge mahājanena anākiṇṇaṁ.
                         2. Pañcaṅgasuttavaṇṇanā
      [12] Dutiye kevalīti kevalehi sakalehi guṇehi samannāgato. Vusitavāti vuttha-
  brahmacariyavāso. Asekkhenāti asekhadhammapariyāpannena lokuttarena. Sīlakkhandhenāti
  sīlarāsinā. Vimuttikkhandhenāti ettha ṭhapetvā sīlādayo tayo sesā phaladhammā
  vimutti nāma, vimuttiñāṇadassanaṁ paccavekkhaṇañāṇaṁ, taṁ lokiyameva.

  *  *  *  *  *  *
  Footnote: 1 ka.,Ma. nirāsaṅkabhāvena 2 chaṂa. padese vasataṁ dūrāsannadosavimuttaṁ ca
-------------------------------------------------
[page 321]
                       3-4. Saṁyojanasuttādivaṇṇanā
       [13-14] Tatiye orambhāgiyānīti heṭṭhābhāgiyāni. Uddhambhāgiyānīti upari
  bhāgiyāni. Imasmiṁ sutte vaṭṭameva kathitaṁ. Catutthe khīlavinibandhā pañcakanipāte
  vitthāritāyeva. Ārohapariṇāhenāti dīghathulattena. 1-
                         5. Appamādasuttavaṇṇanā
      [15] Pañcame evameva khoti yathā sabbasattānaṁ sammāsambuddho aggo,
  evaṁ sabbesaṁ kusaladhammānaṁ kārāpakāppamādo aggoti daṭṭhabbo. Nanu cesa lokiyova,
  kusaladhammā pana lokuttarāpi. Ayañca kāmāvacarova, kusaladhammā pana catubhūmikā.
  Kathamesa tesaṁ aggoti? paṭilābhakaṭṭhena. 2- Appamādena hi te paṭilabbhanti, tasmā
  So tesaṁ aggo. Tena vuttaṁ sabbe te appamādamūlakāti.
      Jaṅgalānanti 3- paṭhavītalacārīnaṁ. Pāṇānanti sapādakapāṇānaṁ. Padajātānīti padāni.
  Samodhānaṁ gacchantīti odhānaṁ pakkhepaṁ gacchanti. Aggamakkhāyatīti seṭṭhamakkhāyati.
  Yadidaṁ mahantattenāti mahantabhāvena aggamakkhāyati, na guṇavasenāti 4- attho.
  Vissikanti sumanapupphaṁ. Idaṁ kira suttaṁ sutvā bhātiyamahārājā vīmaṁsitukāmatāya
  ekasmiṁ gabbhe catujātigandhehi paribhaṇḍaṁ katvā surabhipupphāni 5- āharāpetvā
  ekassa gabbhassa 6- majjhe sumanapupphamuṭṭhiṁ ṭhapetvā sesāni tassa samantato muṭṭhiṁ
  katvā ṭhapetvā dvāraṁ pidhāya bahi nikkhanto. Athassa muhuttaṁ bahi vītināmetvā
  dvāraṁ vivaritvā pavisantassa sabbappaṭhamaṁ sumanapupphagandho ghānaṁ pahari, so
  mahātalasmiññeva mahācetiyābhimukho nipajjitvā "vissikaṁ tesaṁ agganti kathentena
  sukathitaṁ sammāsambuddhenā"ti cetiyaṁ vandi. Khuddarājānoti 7- khuddakarājāno.
  Kūṭarājānotipi pāṭho.

  *  *  *  *  *  *
  Footnote: 1 chaṂa. dīghaputhulantena 2 chaṂa. paṭilābhakattena 3 Sī. jaṅgamānanti
  4 chaṂa. na guṇaggenāti 5 chaṂa. sugandhapupphāni
  6 chaṂa. samuggassa 7 Sī. kuḍḍarājānotipi
-------------------------------------------------
[page 322]
                        6. Āhuneyyasuttavaṇṇanā
      [16] Chaṭṭhe gotrabhūti sikhāppattavipassanābhūtena nibbānārammaṇena
  gotrabhuñāṇena samannāgato.
                         7. Paṭhamanāthasuttavaṇṇanā
      [17] Sattame sanāthāti sañātakā bahuñātivaggā hutvā viharatha. Nāthaṁ
  karontīti nāthakaraṇā, attano sanāthabhāvakarā patiṭṭhākarāti attho. Kalyāṇamittoti-
  ādīsu sīlādiguṇasampannā kalyāṇā mittā assāti kalyāṇamitto. Tevassa
  ṭhānanisajjādīsu sahāyanato sahāyāti kalyāṇasahāyo. Cittena ceva kāyena ca
  kalyāṇamittesuyeva sampavaṅko oṇatoti kalyāṇasampavaṅko. Suvaco hotīti sukhena
  vattabbo hoti, sukhena anusāsitabbo. Khamoti gāḷhapharusena kakkhaḷena vuttopi
  khamati na kuppati. Padakkhiṇaggāhī anusāsaninti yathā ekacco ovadiyamāno vāmato
  gaṇhāti, paṭippharati vā, assuṇanto vā gacchati, evaṁ akatvā "ovadatha bhante
  anusāsatha, tumhesu anovadantesu ko añño ovadissatī"ti padakkhiṇaṁ gaṇhāti.
      Uccāvacānīti uccanīcāni. Kiṁkaraṇīyānīti "kiṁ karomī"ti evaṁ vatvā
  kattabbakammāni. Tattha uccakammaṁ nāma cīvarassa karaṇarajanaṁ, cetiye sudhākammaṁ
  uposathāgāracetiyagharabodhigharesu kattabbakammanti evamādi. Avacakammaṁ nāma
  pādadhovanamakkhanādikhuddakakammaṁ. Tatrupāyāyāti tatrupagamaniyāya. Alaṁ kātunti kātuṁ
  samattho hoti. Alaṁ saṁvidhātunti vicāretuṁ samattho hoti.
      Dhamme assa kāmo sinehoti dhammakāmo, tepiṭakabuddhavacanaṁ piyāyatīti attho.
  Piyasamudāhāroti parasmiṁ kathento sakkaccaṁ suṇāti, sayañca paresaṁ desetukāmo
  hotīti attho. Abhidhamme abhivinayeti ettha dhammo abhidhammo vinayo abhivinayoti
-------------------------------------------------
[page 323]
  Catukkaṁ veditabbaṁ. Tattha dhammoti suttantapiṭakaṁ. Abhidhammoti sattappakaraṇāni.
  Vinayoti ubhatovibhaṅgo. Abhivinayoti khandhakaparivāRā. Athavā suttantapiṭakampi
  abhidhammapiṭakampi dhammoeva. Maggaphalāni abhidhammo. Sakalaṁ vinayapiṭakaṁ vinayo,
  kilesavūpasamakaraṇaṁ abhivinayo. Iti sabbasmiṁpi ettha dhamme vinaye ca abhivinaye ca vinaye
  ca abhivinaye ca uḷārapāmujjo hotīti attho. Kusalesu dhammesūti karaṇatthe bhummaṁ,
  cātubhūmikakusalakammakāraṇā tesaṁ adhigamatthāya anikkhittadhuro hotīti attho.
                         8. Dutiyanāthasuttavaṇṇanā
      [18] Aṭṭhame therānukampitassāti therehi ovādānusāsanīdānasamussāhitāya
  hitapharaṇāya anukampitassa.
                       9. Paṭhamāriyāvāsasuttavaṇṇanā
      [19] Navame ariyāvāsāti ariyānaṁ āvāso, te āvasiṁsu āvasanti
  āvasissantīti ariyāvāsā. 1- Yadariyāti ye vāse ariyā.
                      10. Dutiyāriyāvāsasuttavaṇṇanā
      [20] Dasame 2- yasmā kururaṭṭhavāsino bhikkhū gambhīrapaññākārakā yuttappayuttā,
  tasmā yathā tesaṁ dīghanikāyādīsu mahānidānādīni kathitāni, evaṁ idampi
  gambhīraṁ sukhumaṁ tilakkhaṇāhataṁ suttaṁ tatheva avoca. Tattha pañcaṅgavippahīnoti pañcahi
  aṅgehi vippayutto hutvā khīṇāsavo avasi vasati vasissati. Tasmā ayaṁ pañcaṅga-
  vippahīnattā ariyassa vāsattā 3- ariyāvāsoti vutto. Esa nayo sabbattha. Evaṁ
  kho bhikkhave bhikkhu chaḷaṅgasamannāgato hotīti chaḷaṅgupekkhāya samannāgato hoti.
  Chaḷaṅgupekkhādhammā nāma keti? ñāṇādayo. "ñāṇan"ti Vutte kiriyato cattāri

  *  *  *  *  *  *
  Footnote: 1 ka. ariyā ettha vasiṁsu vasanti vasissantīti 2 chaṂa. dasamaṁ 3 chaṂa. ayaṁ pāṭho na
  dissati
-------------------------------------------------
[page 324]
  Ñāṇasampayuttacittāni labbhanti, "satatavihāro"ti vutte aṭṭha mahācittāni,
  "rajjanadussanaṁ natthī"ti vutte dasa cittāni labbhanti. Somanassaṁ āsevanavasena
  labbhati. Satārakkhena cetasāti khīṇāsavassa hi tīsu dvāresu sabbakāle sati
  ārakkhakiccaṁ sādheti. Tenevassa carato ca tiṭṭhato ca suttassa ca jāgarassa
  ca satataṁ samitaṁ ñāṇadassanaṁ paccupaṭṭhitaṁ hotīti vuccati.
      Puthusamaṇabrāhmaṇānanti bahunnaṁ samaṇabrāhmaṇānaṁ. Ettha samaṇāti
  pabbajjūpagatā, brāhmaṇāti bhovādino. Puthupaccekasaccānīti bahupāṭekkasaccāni.
  "idameva Dassanaṁ saccaṁ, idameva saccan"ti evaṁ pāṭiyekkaṁ gahitāni bahusaccānīti.
  Attho. Nuṇṇānīti nīhaṭāni. Panuṇṇānīti suṭṭhu nīhaṭāni. Cattānīti vissaṭṭhāni.
  Vantānīti vamitāni. Muttānīti chindabandhanāni katāni. Pahīnānīti pajahitāni.
  Paṭinissaṭṭhānīti yathā na puna cittaṁ ārohanti, evaṁ paṭinissajjitāni.
  Sabbānevetāni gahitaggahaṇassa vissaṭṭhabhāvavevacanāni.
      Samavayasaṭṭhesanoti ettha avayāti anūnā, saṭṭhāti vissaṭṭhā. Sammā
  avayā saṭṭhā esanā assāti samavayasaṭṭhesano, suṭṭhuvissaṭṭhasabbaesanoti attho.
  Rāgā cittaṁ vimuttantiādīhi maggassa kiccanipphatti kathitā. Rāgo me pahīnoti-
  ādīhi paccavekkhaṇāya phalaṁ kathitaṁ. Sesaṁ sabbattha uttānatthamevāti.
                         Nāthakaraṇavaggo dutiyo.
                           -------------
-------------------------------------------------
[page 325]
                             3. Mahāvagga
                         1. Sīhanādasuttavaṇṇanā
      [21] Tatiyassa paṭhame visamagateti visamaṭṭhānesu gocaresu gate. Saṅghātaṁ
  āpātesinti ghātaṁ vadhaṁ pāpesiṁ. Tassa hi ussannatejatāya khuddakesu pāṇesu
  anukampā hoti. Tasmā ye paṭisattubhāvena saṇṭhātuṁ na sakkhissanti, 1- ye dubbalā
  palāyitukāmā bhavissanti, te palāyissantīti sīhanādaṁ naditvāva gocarāya pakkamati.
  Tathāgatassetaṁ adhivacananti yadi hi sahanatāya ca hananatāya ca sīho, tathāgato
  hi sabbāni ca iṭṭhāniṭṭhāni sahati, sabbaparappavādīnaṁ 2- ca vādānaṁ nimmathanena
  hanati. Idamassa hoti sīhanādasminti ayamassa sīhanādo abhītanādo. 3-
      Tathāgatassa tathāgatabalānīti aññehi asādhāraṇāni tathāgatasseva balāni.
  Yathā vā pubbabuddhānaṁ balāni puññayasasampattiyā 4- āgatāni, tathā tathāgatassa
  balānītipi attho. Tattha duvidhaṁ tathāgatassa balaṁ kāyabalañca ñāṇabalañca. Tesu
  kāyabalaṁ hatthikulānusārena veditabbaṁ. Vuttaṁ hetaṁ porāṇehi:-
                 "kāḷāvakañca gaṅgeyyaṁ paṇḍaraṁ tambapiṅgalaṁ
                  gandhamaṅgalahemañca uposathacchaddantime dasā"ti. 5-
      Imāni dasa hatthikulāni. Tattha kāḷāvakanti pakatihatthikulaṁ daṭṭhabbaṁ. Yaṁ dasannaṁ
  purisānaṁ kāyabalaṁ, taṁ ekassa kāḷāvakassa hatthino. Yaṁ dasannaṁ kāḷāvakānaṁ
  balaṁ, taṁ ekassa gaṅgeyyassa. Yaṁ dasannaṁ gaṅgeyyānaṁ, taṁ ekassa paṇḍarassa.
  Yaṁ dassanaṁ paṇḍarānaṁ, taṁ ekassa tambassa. Yaṁ dasannaṁ tambānaṁ, taṁ ekassa

  *  *  *  *  *  *
  Footnote: 1 Sī. saṇṭhātuṁ sakkhissanti 2 chaṂa. sabbaparappavādino 3 chaṂa. ayaṁ pāṭho na dissati
  4 chaṂa. puññasampattiyā 5 chaṂa. tathā āgatabalānītipi, pa.sū. 1/148/346
-------------------------------------------------
[page 326]
  Piṅgalassa. Yaṁ dasannaṁ piṅgalānaṁ, taṁ ekassa gandhahatthino. Yaṁ dasannaṁ gandhahatthīnaṁ,
  taṁ ekassa maṅgalassa. Yaṁ dasannaṁ maṅgalānaṁ, taṁ ekassa hemassa. Yaṁ dasannaṁ
  hemānaṁ, taṁ ekassa uposathassa. Yaṁ dasannaṁ uposathānaṁ, taṁ ekassa chaddantassa.
  Yaṁ dasannaṁ chaddantānaṁ, taṁ ekassa tathāgatassa. Nārāyanasaṅkhātaṁ balantipi 1- idameva
  vuccati. Tadetaṁ pakatihatthigaṇanāya hatthīnaṁ koṭisahassānaṁ, purisagaṇanāya dasannaṁ
  purisakoṭisahassānaṁ balaṁ hoti. Idaṁ tāva tathāgatassa kāyabalaṁ.
      Ñāṇabalaṁ pana pāliyaṁ tāva āgatameva. Dasabalañāṇaṁ, majjhime 2- āgataṁ catuvesārajja-
  ñāṇaṁ, aṭṭhasu parisāsu akampanañāṇaṁ, catuyoniparicchedañāṇaṁ, pañcagatipariccheda-
  ñāṇaṁ, saṁyuttake 3- āgatāni tesattatiñāṇāni, sattasattatiñāṇānīti evaṁ
  aññānipi 4- anekāni ñāṇasahassāni, etaṁ ñāṇabalaṁ nāMa. 4- Idhāpi ñāṇabalameva
  adhippetaṁ. Ñāṇañhi akampiyaṭṭhena upatthambhanaṭṭhena ca balanti vuttaṁ.
      Āsabhaṇṭhānanti seṭṭhaṭṭhānaṁ uttamaṭṭhānaṁ. Āsabhā vā pubbabuddhā, tesaṁ
  ṭhānanti attho. Apica gavasatajeṭṭhako usabho, gavasahassajeṭṭhako vasabho. Vajasatajeṭṭhako
  vā usabho, vajasahassajeṭṭhako vasabho. Sabbagavaseṭṭho sabbaparissayasaho seto
  pāsādiko mahābhāravaho asanīsatasaddehipi asampakampiyo nisabho, so idha usabhoti
  adhippeto. Idaṁpi hi tassa pariyāyavacanaṁ. Usabhassa idanti āsabhaṁ. Ṭhānanti catūhi
  pādehi paṭhaviṁ uppīḷetvā acalaṭṭhānaṁ. Idaṁ pana āsabhaṁ viyāti āsabhaṁ. Yatheva
  hi nisabhasaṅkhāto usabho usabhabalena samannāgato catūhi pādehi paṭhaviṁ uppīḷetvā
  acalaṭṭhānena tiṭṭhati, evaṁ tathāgatopi dasahi tathāgatabalehi samannāgato catūhi
  vesārajjapādehi aṭṭhaparisapaṭhaviṁ uppīḷetvā sadevake loke kenaci paccatthikena
  paccāmittena akampiyo acalaṭṭhānena tiṭṭhati. Evaṁ tiṭṭhamāno ca taṁ āsabhaṇṭhānaṁ

  *  *  *  *  *  *
  Footnote: 1 chaṂa. nārāyanasaṅghātabalantipi,
  su. vi. 2/760/425 pa.sū. 1/148/346 2 Maṃū. 12/148/107 mahāsīhanādasutta
  3 saṁṇi. 16/34/58 dutiyañāṇavatthusutta 4-4 chaṂa. anekāni ñāṇabalaṁ nāma
-------------------------------------------------
[page 327]
  Paṭijānāti upagacchati na paccakkhāti attani āropeti. Tena vuttaṁ "āsabhaṇṭhānaṁ
  paṭijānātī"ti.
      Parisāsūti khattiyabrāhmaṇagahapatisamaṇacātummahārājikatāvatiṁsamārabrahmaparisa-
  saṅkhātāsu 1- aṭṭhasu parisāsu. Sīhanādaṁ nadatīti seṭṭhanādaṁ nadati, abhītanādaṁ nadati,
  sīhanādasadisaṁ vā nādaṁ nadati. Tatrāyaṁ upamāyathāpi sīho sīhabalena samannāgato
  sabbattha visārado vigatalomahaṁso sīhanādaṁ nadati, evaṁ tathāgatasīhopi tathāgatabalehi
  samannāgato aṭṭhasu parisāsu visārado vigatalomahaṁso "iti sakkāyo"tiādinā
  nayena nānāvidhadesanāvilāsasampannaṁ sīhanādaṁ nadati. Tena vuttaṁ "parisāsu sīhanādaṁ
  nadatī"ti.
      Brahmacakkaṁ pavattetīti ettha brahmanti seṭṭhaṁ uttamaṁ visiṭṭhaṁ. Cakkanti
  dhammacakkaṁ. Tampanetaṁ duvidhaṁ hoti paṭivedhañāṇañceva desanāñāṇañca. Tattha
  paññāpabhāvitaṁ attano ariyaphalāvahaṁ paṭivedhañāṇaṁ, karuṇāpabhāvitaṁ sāvakānaṁ ariyaphalāvahaṁ
  desanāñāṇaṁ. Tattha paṭivedhañāṇaṁ uppajjamānaṁ uppannanti duvidhaṁ. Tañhi
  abhinikkhamanato yāva arahattamaggā uppajjamānaṁ, phalakkhaṇe uppannaṁ nāMa. Tusitabhavanato
  vā yāva mahābodhipallaṅke arahattamaggā uppajjamānaṁ, phalakkhaṇe uppannaṁ nāMa.
  Dīpaṅkarato vā paṭṭhāya yāva arahattamaggā uppajjamānaṁ, phalakkhaṇe uppannaṁ
  nāMa. Desanāñāṇampi pavattamānaṁ pavattanti duvidhaṁ. Taṁ hi yāva aññākoṇḍaññassa
  sotāpattimaggā pavattamānaṁ, phalakkhaṇe pavattaṁ nāMa. Tesu ca 2- paṭivedhañāṇaṁ lokuttaraṁ,
  desanāñāṇaṁ lokiyaṁ. Ubhayampi panetaṁ aññehi asādhāraṇaṁ, buddhānaṁyeva orasañāṇaṁ.
      Idāni yehi dasahi balehi samannāgato tathāgato āsabhaṇṭhānaṁ paṭijānāti,
  tāni vitthārato dassetuṁ katamāni dasa, idha bhikkhave tathāgato ṭhānañca

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. ayaṁ saddo na dissati
-------------------------------------------------
[page 328]
  Ṭhānatotiādimāha. Tattha ṭhānañca ṭhānatoti kāraṇañca kāraṇato. Kāraṇañhi yasmā
  tattha phalaṁ tiṭṭhati, tadāyattavuttitāya uppajjati ceva pavattati ca, tasmā ṭhānanti
  vuccati. Taṁ bhagavā "ye ye dhammā yesaṁ yesaṁ dhammānaṁ hetū paccayā uppādāya,
  taṁ taṁ ṭhānaṁ. Ye ye dhammā yesaṁ yesaṁ dhammānaṁ na hetū na paccayā uppādāya,
  taṁ taṁ aṭṭhānan"ti pajānanto ṭhānañca ṭhānato aṭṭhānañca aṭṭhānato yathābhūtaṁ
  pajānāti. Abhidhamme panetaṁ "tattha katamaṁ tathāgatassa ṭhānañca ṭhānato aṭṭhānañca
  aṭṭhānato yathābhūtaṁ ñāṇan"tiādinā 1- nayena vitthāritameva. Yampīti yena
  ñāṇena. Idampi bhikkhave tathāgatassāti idampi bhikkhave 2- ṭhānāṭhānañāṇaṁ tathāgatassa
  tathāgatabalaṁ nāma hotīti attho. Evaṁ sabbapadesu yojanā veditabbā.
      Kammasamādānānanti samādiyitvā katānaṁ kusalākusalakammānaṁ, kammameva vā
  kammasamādānaṁ. Ṭhānaso hetusoti paccayato ceva hetuto ca. Tattha gatiupadhikālappayogā
  vipākassa ṭhānaṁ, kammaṁ hetu imassa pana ñāṇassa vitthārakathā "atthekaccāni
  pāpakāni kammasamādānāni gatisampattipaṭibāḷhāni na vipaccantī"tiādinā 3- nayena
  abhidhamme āgatāyeva.
      Sabbatthagāmininti sabbagatigāminiñca agatigāminiñca. Paṭipadanti maggaṁ. Yathābhūtaṁ
  pajānātīti bahūsupi manussesu ekameva pāṇaṁ ghātentesu "imassa cetanā nirayagāminī
  bhavissati, imassa tiracchānayonigāminī"ti iminā nayena ekavatthusmiṁpi kusalākusala-
  cetanā saṅkhātānaṁ paṭipattīnaṁ aviparītato sabhāvaṁ jānāti. Imassāpica ñāṇassa
  vitthārakathā "tattha katamaṁ tathāgatassa sabbatthagāminipaṭipadā 4- yathābhūtaṁ ñāṇaṁ, idha tathāgato
  ayaṁ maggo ayaṁ paṭipadā nirayagāminīti pajānātī"tiādinā 5- nayena abhidhamme āgatāyeva.

  *  *  *  *  *  *
  Footnote: 1 abhi.vi. 35/809/409 ñāṇavibhaṅga 2 chaṂa. ayaṁ pāṭho na dissati
  3. abhi.vi. 35/810/412 dasakaniddesa 4 chaṂa. sabbatthagāminiṁ paṭipadaṁ
  5 abhi.vi. 35/811/413 dasakaniddesa
-------------------------------------------------
[page 329]
      Anekadhātunti cakkhudhātuādīhi kāmadhātuādīhi vā dhātūhi bahudhātuṁ.
  Nānādhātunti tāsaṁyeva dhātūnaṁ vilakkhaṇattā nānappakāradhātuṁ. Lokanti khandhāyatana-
  dhātulokaṁ. Yathābhūtaṁ pajānātīti tāsaṁ dhātūnaṁ aviparītato sabhāvaṁ paṭivijjhati. Idampi
  ñāṇaṁ "tattha katamaṁ tathāgatassa anekadhātuṁ nānādhātuṁ lokaṁ yathābhūtaṁ ñāṇaṁ,
  idha tathāgato khandhanānattaṁ pajānātī"tiādinā 1- nayena abhidhamme vitthāritameva.
      Nānādhimuttikatanti hīnādīhi adhimuttīhi nānādhimuttikabhāvaṁ. Idampi ñāṇaṁ
  "tattha katamaṁ tathāgatassa sattānaṁ nānādhimuttikataṁ yathābhūtaṁ ñāṇaṁ idha tathāgato
  pajānāti santi sattā hīnādhimuttikā"tiādinā 2- nayena abhidhamme vitthāritameva.
      Parasattānanti padhānasattānaṁ. Parapuggalānanti tato aññesaṁ hīnasattānaṁ.
  Ekatthameva vā etaṁ padadvayaṁ, veneyyasena dvedhā vuttaṁ. Indriyaparo-
  pariyattanti saddhādīnaṁ indriyānaṁ parabhāvañca aparabhāvañca, vuddhiṁ ca hāniṁ cāti
  attho. Imassapi ñāṇassa vitthārakathā "tattha katamaṁ tathāgatassa parasattānaṁ
  parapuggalānaṁ indriyaparopariyattaṁ yathābhūtaṁ ñāṇaṁ, idha tathāgato sattānaṁ āsayaṁ
  pajānāti anusayaṁ pajānātītiādinā 3- nayena abhidhamme āgatāyeva.
      Jhānavimokkhasamādhisamāpattīnanti paṭhamādīnaṁ catunnaṁ jhānānaṁ, "rūpī rūpāni
  passatī"tiādīnaṁ aṭṭhannaṁ vimokkhānaṁ, savitakkasavicārādīnaṁ tiṇṇaṁ samādhīnaṁ,
  paṭhamajjhānasamāpattiādīnañca navannaṁ anupubbasamāpattīnaṁ. Saṅkilesanti
  hānabhāgiyadhammaṁ. Vodānanti visesabhāgiyadhammaṁ. Vuṭṭhānanti 4- "vodānampi vuṭṭhānaṁ,
  tamhā tamhā samādhimhā vuṭṭhānaṁpi vuṭṭhānan"ti evaṁ vuttaṁ paguṇajjhānaṁ ceva
  bhavaṅgaphalasamāpattiyo ca. Heṭṭhimaṁ heṭṭhimañhi paguṇajjhānaṁ uparimassa uparimassa
  padaṭṭhānaṁ hoti, tasmā "vodānaṁpi vuṭṭhānan"ti vuttaṁ. Bhavaṅgena pana sabbajjhānehi
  vuṭṭhānaṁ

  *  *  *  *  *  *
  Footnote: 1 abhi.vi. 35/812-13-14/414 ñāṇavibhaṅga 2 abhi.vi. 35/813/414 ñāṇavibhaṅga
  3 abhi.vi. 35/814/414 ñāṇavibhaṅga 4 abhi.vi. 35/828/419 ñāṇavibhaṅga
-------------------------------------------------
[page 330]
  Hoti. Phalasamāpattiyā nirodhasamāpattito vuṭṭhānaṁ hoti. Taṁ sandhāya ca "tamhā
  tamhā samādhimhā vuṭṭhānampi vuṭṭhānan"ti vuttaṁ. Idampi ñāṇaṁ "tattha katamaṁ
  tathāgatassa jhānavimokkhasamādhisamāpattīnaṁ saṅkilesaṁ vodānaṁ vuṭṭhānaṁ yathābhūtaṁ ñāṇaṁ,
  jhāyīti cattāro jhāyī, atthekacco jhāyī sampattiṁyeva samānaṁ vipattīti paccetī"ti-
  ādinā 1- nayana abhidhamme vitthāritameva. Sabbañāṇānaṁ vitthārakathāya vinicchayo
  sammohavinodaniyā vibhaṅgaṭṭhakathāya vutto. Pubbenivāsānussatidibbacakkhuñāṇakathā
  visuddhimagge vitthāritā, āsavakkhayakathā heṭṭhā vuttāyeva. 2-
      Tattha paravādīkathā hoti "dasabalañāṇaṁ nāma pāṭiyekkaṁ ñāṇaṁ natthi,
  sabbaññutañāṇassevāyaṁ pabhedo"ti. Taṁ na tathā daṭṭhabbaṁ. Aññameva hi dasabalañāṇaṁ,
  aññaṁ sabbaññutañāṇaṁ. Dasabalañāṇañhi sakasakakiccameva jānāti, sabbaññutañāṇaṁ
  tampi tato avasesaṁpi jānāti. Dasabalañāṇesu hi paṭhamaṁ kāraṇākāraṇameva jānāti,
  dutiyaṁ kammavipākantarameva, tatiyaṁ kammaparicchedameva, catutthaṁ dhātunānattakāraṇameva.
  Pañcamaṁ sattānaṁ ajjhāsayādhimuttimeva, chaṭṭhaṁ indriyānaṁ tikkhamudubhāvameva, sattamaṁ
  jhānādīhi saddhiṁ tesaṁ saṅkilesādimeva, aṭṭhamaṁ pubbenivutthakkhandhasantatimeva, navamaṁ
  sattānaṁ cutipaṭisandhimeva, dasamaṁ saccaparicchedameva. Sabbaññutañāṇaṁ pana etehi
  jānitabbañca tato uttaritarañca 3- pajānāti, etesaṁ pana kiccaṁ na sabbaṁ karoti.
  Tañhi jhānaṁ hutvā appetuṁ na sakkoti, iddhi hutvā vikubbituṁ na sakkoti,
  maggo hutvā kilese khepetuṁ na sakkoti.
      Apica paravādī evaṁ pucchitabbo "dasabalañāṇaṁ nāmetaṁ savitakkasavicāraṁ avitakka-
  vicāramattaṁ avitakkāvicāraṁ, kāmāvacaraṁ rūpāvacaraṁ arūpāvacaraṁ, lokiyaṁ lokuttaran"ti.
  Jānanto "paṭipāṭiyā satta ñāṇāni savitakkasavicārānī"ti vakkhati, "tato parāni
  dve avitakkāvicārānī"ti vakkhati. "āsavakkhayañāṇaṁ Siyā savitakkasavicāraṁ siyā

  *  *  *  *  *  *
  Footnote: 1 abhi.vi.35/828/417 ñāṇavibhaṅga 2 chaṂa. vuttāyevāti 3 chaṂa. uttariñca
-------------------------------------------------
[page 331]
  Avitakkavicāramattaṁ siyā avitakkāvicāran"ti vakkhati. Tathā "paṭipāṭiyā satta
  kāmāvacarāni, tato dve rūpāvacarāni, avasāne ekaṁ lokuttaran"ti vakkhati. "sabbaññuta-
  ñāṇaṁ pana savitakkasavicārameva kāmāvacarameva lokiyamevā"ti vakkhati.
      Evamettha anupadavaṇṇanaṁ ñatvā idāni yasmā tathāgato paṭhamaṁyeva ṭhānāṭhānañāṇena
  veneyyasattānaṁ āsavakkhayādhigamassa ceva anadhigamassa ca ṭhānāṭhānabhūtaṁ kilesāvaraṇābhāvaṁ
  passati lokiyasammādiṭṭhiṭṭhānādidassanato niyatamicchādiṭṭhaṭṭhānā bhāvadassanato ca.
  Atha nesaṁ kammavipākañāṇena vipākāvaraṇābhāvaṁ passati tihetukapaṭisandhidassanato,
  sabbatthagāminipaṭipadāñāṇena kammāvaraṇābhāvaṁ passati anantariyakammābhāvadassanato.
  Evaṁ anāvaraṇānaṁ anekadhātunānādhātuñāṇena anukuladhammadesanatthaṁ cariyāvisesaṁ passati
  dhātuvemattadassanato. Atha nesaṁ nānādhimuttikatañāṇena adhimuttiṁ passati payogaṁ
  anādiyitvāpi adhimuttivasena dhammadesanatthaṁ. Athevaṁ diṭṭhādhimuttīnaṁ vasena 1-
  yathāsatti yathābalaṁ dhammaṁ desetuṁ indriyaparopariyattañāṇena indriyaparopariyattaṁ
  passati saddhādīnaṁ tikkhamudubhāvadassanato. Evaṁ pariññātindrayaparopariyattā
  pana te sace dūre honti, atha jhānādiñāṇena jhānādīsu vasībhūtattā iddhivisesena
  te khippaṁ upagacchati. Upagantvā ca nesaṁ pubbenivāsānussatiñāṇena pubbajātibhavaṁ,
  dibbacakkhvānubhāvato pattabbena cetopariyañāṇena sampattiadhigatavisesaṁ 2-
  passanto āsavakkhayañāṇānubhāvena āsavakkhayagāminiyā paṭipadāya vigatasammohattā
  āsavakkhayāya dhammaṁ deseti. Tasmā iminānukkamena iminā balāni vuttānīti
  veditabbāni.
                        2. Adhimuttipadasuttavaṇṇanā
      [22] Dutiye ye te dhammāti ye te dasabalañāṇasabbaññutañāṇadhammā.
  Adhimuttipadānanti adhivacanapadānaṁ, khandhāyatanadhātudhammānanti attho. Adhimuttiyoti

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. sampatticittavisesaṁ
  3 cha. adhivutti...evamuparipi
-------------------------------------------------
[page 332]
  Hi adhivacanāni vuccanti tesaṁ tesaṁ padabhūtāya desanāya padaṭṭhānattā. 1- Atītā
  budadhāpi hi eteva dhamme kathayiṁsu, anāgatāpi eteva kathayissanti. Tasmā khandhādayo
  adhimuttipadāni nāMa. Tesaṁ adhimuttipadānaṁ. Athavā bhūtamatthaṁ abhibhavitvā yathāsabhāvato
  agahetvā vattanato adhimuttiyo diṭṭhiyo vuccanti, adhimuttīnaṁ padāni
  adhimuttipadāni, diṭṭhidīpakāni vacanānīti attho. Tesaṁ adhimuttipadānaṁ
  diṭṭhivohārānaṁ. Abhiññā sacchikiriyāyāti jānitvā paccakkhakaraṇatthāya. Visāradoti
  ñāṇasomanassappatto. Tatthāti tesu dhammesu. Tesaṁ tesaṁ tathā tathā dhammaṁ desetunti
  tesaṁ tesaṁ diṭṭhigatikānaṁ vā itaresaṁ vā āsayaṁ ñatvā tathā tathā dhammaṁ desetuṁ. Hīnaṁ
  vā hīnanti ñassatīti hīnaṁ vā dhammaṁ "hīno dhammo"ti jānissati. 2- Ñātayyanti
  ñātabbaṁ. Diṭṭhayyanti daṭṭhabbaṁ. Sacchikatayyanti sacchikattabbaṁ. 2- Tattha tattha
  yathābhūtañāṇanti tesu tesu dhammesu yathāsabhāvañāṇaṁ. Iminā sabbaññutañāṇaṁ dasseti.
  Evaṁ sabbaññutañāṇaṁ dassetvā puna dasabalañāṇaṁ dassento dasayimānītiādimāha.
  Dasabalañāṇampi hi tattha tattha yathābhūtañāṇamevāti.
                          3. Kāyasuttavaṇṇanā
      [23] Tatiye āpanno hoti kañcideva desanti 3- kañci āpattikoṭṭhāsaṁ
  āpanno hoti. Anuviccāti anupavisitvā pariyogāhetvā. Kāyaduccaritanti tividha-
  kāyaduccaritaṁ. Vacīduccaritanti catubbidhavacīduccaritaṁ. Pāpikā issāti lāmikā
  ussayyā. Paññāya disvā disvāti saha vipassanāya maggapaññāya passitvā passitvā
  pahātabbā. Ijjhatīti samijjhati sampajjati. 4- Upavāsassāti nissāya upasaṅkamitvā
  vasantassa. Abhibhuyyāti ajjhottharitvā madditvā. Iriyatīti vattati. Imasmiṁ
  sutte saha vipassanāya maggo kathito.

  *  *  *  *  *  *
  Footnote: 1 Sī. tesaṁ tesaṁ dassanabhūtāya desanāya padhānattā, chaṂa. tesaṁ ye padabhūtā desanāya
  padaṭṭhānattā 2-2 chaṂa. ñāteyyanti ñātabbaṁ. daṭṭheyyanti
  daṭṭhabbaṁ. sacchikareyyanti sacchikātabbaṁ 3 Ma. kiñci desanti 4 chaṂa. ayaṁ pāṭho
  na dissati
-------------------------------------------------
[page 333]
                         4. Mahācundasuttavaṇṇanā
      [24] Catutthe jānāmimaṁ dhammanti iminā ñāṇadassanākāro 1- vutto.
  Bhāvitakāyomhītiādīhi ca bhāvanāvārassa. 2- Tatiyavāre dvepi vādā ekato vuttā,
  tayopi cete arahattameva paṭijānanti. Aḍḍhavādaṁ vadeyyāti aḍḍhohamasmīti vādaṁ
  vadeyya. Upanīhātunti nīharitvā dātuṁ.
                          5. Kasiṇasuttavaṇṇanā
      [25] Pañcame sakalaṭṭhena kasiṇāni, tadārammaṇānaṁ dhammānaṁ khettaṭṭhena
  adhiṭṭhānaṭṭhena vā āyatanānīti 3- kasiṇāyatanāni. Uddhanti uparigaganatalābhimukhaṁ.
  Adhoti heṭṭhā bhūmitalābhimukhaṁ. Tiriyanti khettamaṇḍalaṁ viya samantā paricchinditvā.
  Ekacco hi uddhameva kasiṇaṁ vaḍḍheti, 4- ekacco adho, ekacco samantato. Tena
  tenevākārena 5- evaṁ sampasāreti ālokamiva rūpadassanakāmo. Tena vuttaṁ "paṭhavīkasiṇameko
  sañjānāti uddhaṁ adho tiriyan"ti. Advayanti idampana ekassa aññabhāvānupagamanatthaṁ
  vuttaṁ. Yathā hi udakaṁ paviṭṭhassa sabbadisāsu udakameva hoti na aññaṁ, evameva
  paṭhavīkasiṇaṁ paṭhavīkasiṇameva hoti. Natthi tassa 6- añño kasiṇasambhedoti. Eseva nayo
  sabbattha. Appamāṇanti idaṁ tassa tassa pharaṇāppamāṇavasena vuttaṁ. Tañhi cetasā pharanto
  sakalameva pharati, na "ayamassa ādi, idammajjhan"ti pamāṇaṁ gaṇhāti. Viññāṇakasiṇanti
  cettha kasiṇugghāṭimākāseva 7- pavattaṁ viññāṇaṁ. Tattha kasiṇavasena kasiṇugghāṭimākāse,
  kasiṇugghāṭimākāsavasena tattha pavattaviññāṇe uddhaṁadhotiriyatā veditabbā. Ayamettha
  saṅkhepo, kammaṭṭhānabhāvanānayena panetāni paṭhavīkasiṇādīni vitthārato visuddhimagge 8-
  vuttāneva.

  *  *  *  *  *  *
  Footnote: 1 chaṂa. ñāṇavādassa vadanākāro 2 Sī. bhāvitassa, chaṂa. bhāvanāvādassa
  3 Sī.,Ma. āyatanāni 4 Sī. uddhameva pasāreti, Ma. uddhameva jānāti 5 chaṂa. tena tena
  vā kāraṇena 6 Sī. idaṁ tassa 7 chaṂa. kasiṇugghāṭimākāse
  8 visuddhi. 1/148 paṭhavīkasiṇaniddesa, visuddhi. 1/217 sesakasiṇaniddesa:
  āpokasiṇakathā (syā)
-------------------------------------------------
[page 334]
                          6. Kāḷīsuttavaṇṇanā
      [26] Chaṭṭhe kumārīpañhesūti kumārīnaṁ māradhītānaṁ pucchāsu. Atthassa patti
  hadayassa santīti dvīhipi padehi arahattameva kathitaṁ. Senanti rāgādikilesasenaṁ.
  Piyasātarūpanti piyajātikesu ca sātajātikesu ca vatthūsu uppajjanato evaṁladdhanāmaṁ.
  Ekohaṁ jhāyaṁ sukhamānubodhinti evaṁ kilesasenaṁ jinitvā ahaṁ ekakova jhāyanto sukhaṁ
  anubujjhiṁ sacchikāsiṁ. 1- Sakkhinti 2- sakkhibhāvappattaṁ dhammasakkhiṁ. Sakkhī na
  sampajjati kenaci meti mayhaṁ kenaci saddhiṁ mittadhammo nāma natthi. Paṭhavīkasiṇa-
  samāpattiparamā kho bhagini eke samaṇabrāhmaṇā atthābhinibbattesunti 3- paṭhavīkasiṇa-
  samāpattiparamo uttamo atthoti gahetvā abhinibbattesuṁ. Yāvatā kho bhagini paṭhavīkasiṇa-
  samāpattiparamatāti yattakā paṭhavīkasiṇasamāpattiyā uttamakoṭi. Tadabhiññāsi bhagavāti
  taṁ bhagavā abhiññāpaññāya abhiññāsi. Ādimaddasāti 4- samudayasaccaṁ addasa.
  Ādīnavamaddasāti dukkhasaccaṁ addasa. Nissaraṇamaddasāti nirodhasaccaṁ addasa.
  Maggāmaggañāṇadassanamaddasāti maggasaccaṁ addasa. Atthassa pattīti etesaṁ catunnaṁ
  saccānaṁ diṭṭhattā arahattasaṅkhātassa atthassa paṭisevanaṁ 5- sabbadarathapariḷāha-
  vūpasantatāya hadayassa santīti.
                       7. Paṭhamamahāpañhasuttavaṇṇanā
      [27] Sattame abhijānāthāti abhijānitvā paccakkhaṁ katvā viharatha. Abhiññāyāti
  abhijānitvā. Idhāti imāya. Dhammadesanāya vā dhammadesananti yadidaṁ samaṇassa
  gotamassa dhammadesanāya saddhiṁ amhākaṁ dhammadesanaṁ, amhākaṁ vā dhammadesanāya
  saddhiṁ samaṇassa gotamassa dhammadesanaṁ ārabbha nānākaraṇaṁ vuccetha, taṁ kinnāmāti
  vadanti. Dutiyapadepi eseva nayo. Iti te majjhe bhinnasuvaṇṇaṁ viya sāsanena

  *  *  *  *  *  *
  Footnote: 1 chaṂa. sacchiakāsiṁ 2 sā.pa. 1/160/177
  3 chaṂa. atthoti abhinibbattesunti 4 chaṂa. assādamaddasāti 5 chaṂa. patti
-------------------------------------------------
[page 335]
  Saddhiṁ attano laddhiṁ vacanamattena samadhuraṁ ṭhapayiṁsu. Neva abhinandiṁsūti "evametan"ti
  na sampaṭicchiṁsu. Na paṭikkosiṁsūti "na idaṁ evan"ti na paṭisedhesuṁ. Kasmā?
  te kira "titthiyā nāma andhaparisā 1- jānitvā vā ajānitvā vā katheyyun"ti
  nābhinandiṁsu.
      Neva 2- sampādayissantīti sampādetvā kathetuṁ na sakkhissanti. Uttariṁpi
  vighātanti asampādanato uttariṁpi dukkhaṁ āpajjissanti. Sampādetvā kathetuṁ
  asakkontānaṁ dukkhaṁ uppajjati. Yathātaṁ bhikkhave avisayasminti ettha ca tanti
  nipātamattaṁ. Yathāti kāraṇavacanaṁ, yasmā avisaye pañhaṁ pucchitā hontīti attho.
  Ito vā pana sutvāti ito vā pana mama sāsanato sutvā. 3- Ito sutvā
  hi atha tathāgatatopi atha tathāgatassa sāvakatopi. 3- Ārādheyyāti paritoseyya,
  aññathā ārādhanā nāma natthīti dasseti.
      Ekadhammeti ekasmiṁ dhamme. Iminā uddeso dassito. Parato katamasmiṁ
  ekadhammeti iminā pañho dassito. Sabbe sattā āhāraṭṭhitikāti idampanettha
  veyyākaraṇaṁ. Sesesupi eseva nayo. Sammā nibbindamānotiādīsu pana sammā
  hetunā nayena nibbidānupassanāya nibbindanto ukkaṇṭhanto virāgānupassanāya
  virajjanto, paṭisaṅkhānupassanāya muccanassa upāyaṁ ñatvā 4- vimuccamāno,
  adhimokkhavasena vā vimuccamāno sanniṭṭhānaṁ kurumānoti attho. Udayabbayehi
  paricchinditvā pubbantāparantadassanena sammā pariyantadassāvī.
  Sammatthābhisameccāti 5- sammā sabhāvatthaṁ ñāṇena abhisamāgantvā. Dukkhassantakaro
  hotīti sakalavaṭṭadukkhassa pariyantaṁ parivaṭumaṅkaro hoti.
      Sabbe sattāti kāmabhāvādīsu saññābhavādīsu 6- ekavokārabhavādīsu ca sabbabhavesu
  sabbe sattā. Āhāraṭṭhitikāti āhārato ṭhiti etesanti āhāraṭṭhitikā.

  *  *  *  *  *  *
  Footnote: 1 chaṂa. andhasadisā 2 chaṂa. na 3-3 chaṂa. itoti tathāgatatopi tathāgatasāvakatopi
  4 chaṂa. katvā 5 chaṂa. sammadatthaṁ abhisameccāti 6 chaṂa. ayaṁ pāṭho na dissati
-------------------------------------------------
[page 336]
  Iti sabbasattānaṁpi ṭhitihetu āhāro nāma eko dhammo, tasmiṁ ekadhamme. Nanu ca
  evaṁ sante yaṁ vuttaṁ "asaññīsattā 1- devā ahetukā anāhārā aphassakā"tiādi, 2-
  taṁ virujjhatīti. Na virujjhati. Tesañhi jhānaṁ āhāro hoti. Evaṁ santepi "cattārome
  bhikkhave āhārā"ti 3- idaṁpi virujjhatīti. Idaṁpi na virujjhati. Etasmiñhi
  sutte nippariyāyena āhāralakkhaṇāva dhammā āhārāti vuttā, idha pana pariyāyena
  paccayā āhārāti vuttā. 4- Sabbadhammānañhi paccayo laddhuṁ vaṭṭati. So ca yaṁ
  yaṁ phalaṁ janeti, taṁ taṁ āharati nāMa. Tasmā āhāroti vuccati. Tenevāha "avijjampāhaṁ
  bhikkhave āhāraṁ vadāmi, no anāhāraṁ. Ko ca bhikkhave avijjāya āhāro,
  pañcanīvaraṇātissa vacanīyan"ti. 5- Ayaṁ idha adhippeto, ekasmiñhi paccayāhāre gahite
  pariyāyāhāropi nippariyāyāhāropi sabbo gahitova hoti.
      Tattha asaññībhave paccayāhāro labbhati. Anuppanne hi buddhe titthāyatane
  pabbajitā vāyokasiṇe parikammaṁ katvā catutthajjhānaṁ nibbattetvā tato vuṭṭhāya
  "dhi cittaṁ, dhi vatetaṁ cittaṁ, cittassa nāma abhāvoyeva sādhu. Cittañhi nissāya
  vadhabandhādipaccayaṁ dukkhaṁ uppajjati. Citte asati natthetan"ti khantiṁ ruciṁ
  uppādetvā aparihīnajjhānā kālaṁ katvā asaññībhave nibbattanti. Yo yassa
  iriyāpatho manussaloke paṇihito ahosi, so tena iriyāpathena nibbattitvā
  cittarūpasadiso hutvā pañcakappasatāni tiṭṭhati. Ettakaṁ addhānaṁ sayito viya 6- hoti.
  Evarūpānampi sattānaṁ paccayāhāro labbhati. Te hi yaṁ jhānaṁ bhāvetvā nibbattā,
  tadeva nesaṁ paccayo hoti. Yathā jiyāvegena khittasaro yāva jiyāvego atthi, tāva
  gacchati. Evaṁ yāva jhānapaccayo atthi, tāva tiṭṭhanti. Tasmiṁ niṭṭhite khīṇavego viya
  saro patati. Cavanakāle ca tesaṁ so rūpakāyo antaradhāyati, kāmāvacarasaññā uppajjati,
  tena saññuppādena te devā tamhā kāyā cutāti paññāyanti.

  *  *  *  *  *  *
  Footnote: 1 chaṂa. asaññasattā 2 abhi.vi. 35/1017/511 dhammahadayavibhaṅga
  3 saṁṇi. 16/11/12 āhārasutta 4 chaṂa. paccayo āhāroti vutto
  5 aṅ. dasaka. 24/61/120 āhārasutta (syā) 6 Ma. paṭṭhayiko viya
-------------------------------------------------
[page 337]
      Ye pana te nerayikā neva vuṭṭhānaphalūpajīvī, na puññaphalūpajīviti vuttā,
  tesaṁ ko āhāroti? tesaṁ kammameva āhāro. Kiṁ pañca āhārā atthīti?
  pañca, na pañcāti idaṁ na vattabbaṁ, nanu "paccayo āhāro"ti vuttametaṁ. Tasmā
  yena kammena niraye nibbattanti, tadeva tesaṁ ṭhitipaccayattā āhāro hoti. Yaṁ
  sandhāya idaṁ vuttaṁ "na ca tāva kālaṁ karoti, yāva na taṁ pāpakammaṁ byantīhotī"ti. 1-
      Kavaḷiṅkāraṁ āhāraṁ ārabbhāpi cettha vivādo na kātabbo. Mukhe
  uppannakheḷopi hi tesaṁ āhārakiccaṁ sādheti. Kheḷo hi niraye dukkhavedanīyo hutvā
  paccayo hoti, sagge sukhavedanīyo. Iti kāmabhave nippariyāyena cattāro āhārā,
  rūpārūpabhavesu ṭhapetvā asaññaṁ 2- sesānaṁ tayo asaññānañceva avasesānañca
  paccayāhāroti iminā nīhārena 3- sabbe sattā āhāraṭṭhitikāti veditabbā. Tattha
  cattāro āhārā yo vā pana koci 4- paccayāhāro dukkhasaccaṁ, āhārasamuṭṭhāpikā
  purimataṇhā samudayasaccaṁ, ubhinnaṁ appavatti nirodhasaccaṁ, nirodhapajānanā paññā
  maggasaccanti evaṁ catusaccavasena sabbaṭṭhānesu yojanā kātabbā.
                       8. Dutiyamahāpañhasuttavaṇṇanā
      [28] Aṭṭhame kajaṅgalāyanti evaṁnāmake nagare. Kajaṅgalāti kajaṅgalavāsino.
  Mahāpañhesūti mahantātthapariggāhakesu pañhesu. Yathā mettha khāyatīti yathā me
  ettha upaṭṭhāti. Sammā subhāvitacittoti hetunā nayena suṭṭhu bhāvitacitto.
  Eso ceva tassa atthoti kiñcāpi bhagavatā "cattāro dhammā"tiādayo pañhā
  "cattāro āhārā"tiādinā nayena vissajjitā, yasmā pana catūsu āhāresu
  pariññātesu cattāro satipaṭṭhānā bhāvitā honti, tesu ca bhāvitesu cattāro
  āhārā pariññātāva honti, tasmā desanāvilāsena byañjanamevettha nānaṁ,

  *  *  *  *  *  *
  Footnote: 1 Ma.u. 14/267-8/236, aṅṭika. 20/36/135 2 chaṂa. asaññe
  3 chaṂa. āhārena 4 Sī. cattāro vā pana ekopi
-------------------------------------------------
[page 338]
  Attho pana ekoyeva. Indriyādīsupi eseva nayo. Tena vuttaṁ "eso ceva tassa
  attho"ti. Atthato hi ubhayampetaṁ majjhe bhinnasuvaṇṇamiva hoti.
                        9. Paṭhamakosalasuttavaṇṇanā
      [29] Navame yāvatāti yattakā. Kāsīkosalāti kāsīkosalajanapadā. Attheva.
  Aññathattanti ṭhitassa aññathattaṁ atthiyeva. Atthi vipariṇāmoti maraṇaṁpi atthiyeva.
  Tasmiṁpi nibbindatīti tasmiṁpi sampattijāte ukkaṇṭhati. Agge virajjatīti
  sampattiyā agge kosalarājabhāvepi virajjati. Pageva hīnasminti paṭhamataraṁyeva hīne
  ittaramanussānaṁ pañcakāmaguṇajāte.
      Manomayāti jhānamanena nibbattā. Bārāṇaseyyakanti bārāṇasiyaṁ uppannaṁ.
  Tattha kira kappāsopi mudu, suttakantikāyopi tantavāyāpi chekā, udakampi suci
  siniddhaṁ. Ubhatobhāgavimaṭṭhanti dvīsupi passesu maṭṭhaṁ mudu siniddhaṁ khāyati.
  Catasso paṭipadā lokiyalokuttaramissikā kathitā. Saññāsu paṭhamā kāmāvacarasaññā dutiyā
  rūpāvacarasaññā, tatiyā lokuttarasaññā, catutthā ākiñcaññāyatanasaññā. Yasmā
  pana sā saññā aggāti āgatā, tato paraṁ saññāpaññatti nāma natthi,
  tasmā aggāti vuttā.
      Bāhirakānanti sāsanato bahiddhā pavattānaṁ. No cassaṁ no ca me siyāti
  sace ahaṁ atīte nābhavissaṁ, etarahipi me ayaṁ attabhāvo na siyā. Na bhavissāmi
  na me bhavissatīti sacepi anāgate na bhavissāmi, na ca me kiñci palibodhajātaṁ bhavissati.
  Agge virajjatīti ucchedadiṭṭhiyaṁ virajjati. Ucchedadiṭṭhi hi idha nibbānassa
  santattā agganti jātā.
      Paramayakkhavisuddhinti uttamasatte visuddhiṁ. 1- Nevasaññānāsaññāyatanasamāpattiyā
  etaṁ adhivacanaṁ. Ākiñcaññāyatanañhi vipassanāpadaṭṭhānattā aggaṁ nāma jātaṁ,

  *  *  *  *  *  *
  Footnote: 1 chaṂa. paramatthavisuddhinti uttamatthavisuddhiṁ
-------------------------------------------------
[page 339]
  Nevasaññānāsaññāyatanaṁ dīghāyukattāti. 1- Paramadiṭṭhadhammanibbānanti imasmiññeva
  attabhāve paramanibbānaṁ. Anupādāvimokkhoti catūhi upādānehi aggahetvā cittassa
  vimokkho. Arahattassevetaṁ nāmaṁ. Pariññanti samatikkamaṁ. Tattha bhagavā paṭhamajjhānena
  kāmānaṁ pariññaṁ paññapeti, arūpāvacarajjhānehi 2- rūpānaṁ pariññaṁ paññāpeti,
  anupādānibbānena vedanānaṁ pariññaṁ paññāpeti. Nibbānañhi sabbavedayitap-
  pahānattā vedanānaṁ pariññā nāMa. Anupādāparinibbānanti apaccayaparinibbānaṁ.
  Idaṁ pana suttaṁ kathento bhagavā anabhiratipīḷitāni pañcabhikkhusatāni disvā tesaṁ
  anabhirativinodanatthaṁ kathesi. Tepi anabhiratiṁ vinodetvā desanānusārena ñāṇaṁ
  pesetvā sotāpannā hutvā aparabhāge vipassanaṁ vaḍḍhetvā arahattaṁ pāpuṇiṁsūti.
                        10. Dutiyakosalasuttavaṇṇanā
      [30] Dasame uyyodhikāya 3- nivatto hotīti yuddhato nivatto hoti.
  Laddhādhippāyoti mahākosalaraññā kira bimbisārassa dhītaraṁ dentena dvinnaṁ rajjānaṁ
  antare satasahassuṭṭhāno kāsīgāmo nāma dhītu dinno. Ajātasattunā pitari mārite
  mātāpissa rañño viyogasokena nacirasseva matā. Tato rājā pasenadikosalo
  "ajātasattunā mātāpitaro māritā, mayhaṁ pitu santako gāmo"ti tassatthāya
  aṭṭaṁ karoti, ajātasattupi "mayhaṁ mātu santako"ti iti 4- tassa gāmassatthāya.
  Dvepi mātulabhāgineyyā caturaṅginiṁ senaṁ sannayhitvā yujjhiṁsu. Tattha pasenadikosalo
  dve vāre ajātasattunā parājito nagarameva pāvisi. Tatiyavāre "kathaṁ nu kho
  me jayo bhaveyyā"ti upassutivasena yujjhitabbākāraṁ ñatvā byūhaṁ dassitvā ubhohi
  passehi parikkhipitvā ajātasattuṁ gaṇhi. Tāvadeva jayādhippāyassa laddhattā 5-
  laddhādhippāyo nāma ahosi.

  *  *  *  *  *  *
  Footnote: 1 chaṂa. dīghāyukattā 2 chaṂa. arūpāvacarehi
  3 chaṂa. uyyodhikā 4 chaṂa. ayaṁ saddo na dissati 5 chaṂa. racayitvā
-------------------------------------------------
[page 340]
      Yenārāmo tena pāyāsīti bahinagare jayakhandhāvāraṁ nivesetvā "yāva nagaraṁ
  alaṅkaronti, tāva dasabalaṁ vandissāmi. Nagaraṁ paviṭṭhakālato paṭṭhāya hi papañco 1-
  hotī"ti amaccagaṇaparivuto yenārāmo tena pāyāsi, ārāmaṁ pāvisi. Kasmiṁ kāle
  pāvisīti? piṇḍapātapaṭikkantānaṁ bhikkhūnaṁ ovādaṁ datvā sammāsambuddhe gandhakuṭiṁ
  paviṭṭhe bhikkhusaṁghe ca ovādaṁ sampaṭicchitvā attano attano rattiṭṭhānadivāṭ-
  ṭhānāni gate. Caṅkamantīti kasmā 2- tasmiṁ samaye caṅkamanti? paṇītabhojanapaccayassa
  thīnamiddhassa vinodanatthaṁ, divā caṅkamanāni karonti te. 3- Tādisānañhi pacchābhattaṁ
  caṅkamitvā nhātvā sarīraṁ utuṁ gāhāpetvā nisajja samaṇadhammaṁ karontānaṁ cittaṁ
  ekaggaṁ hoti. Yena te bhikkhūti so kira "kahaṁ satthā kahaṁ sugatoti pariveṇena
  pariveṇaṁ āgantvā pucchitvāva pavisissāmī"ti vilokento araññe hatthī viya
  mahācaṅkame caṅkamamāne paṁsukūlike bhikakhū disvā tesaṁ santikaṁ agamāsi. Taṁ sandhāyetaṁ
  vuttaṁ. Dassanakāmāti passitukāmā. Vihāroti gandhakuṭiṁ sandhāya āhaṁsu.
  Ataramānoti aturito, saṇikaṁ padappamāṇaṭṭhāne padaṁ nikkhipanto vattaṁ katvā
  susammaṭṭhamuttāvālikasinduvārasadisaṁ 4- vālikaṁ avināsentoti attho. Āḷindanti
  pamukhaṁ. Aggaḷanti kavāṭaṁ. Ukkāsitvāti ukkāsitasaddaṁ katvā. Ākoṭehīti
  agganakhena īsakaṁ kuñcikāchiddasamīpe koṭehīti vuttaṁ hoti. Dvāraṁ kira atiupari
  amanussā, atiheṭṭhā dīghajātikā koṭenti. Tathā akoṭetvā majjhe chiddasamīpe
  koṭetabbanti idaṁ dvārakoṭanavattanti dīpentā vadanti. Vivari bhagavā dvāranti bhagavā
  uṭṭhāya dvāraṁ na vivarati, vivariyatūti 5- pana hatthaṁ pasāresi. Tato "bhagavā tumhehi
  anekāsu kappakoṭīsu dānaṁ dadamānehi na sahatthā dvāravivaraṇakammaṁ katan"ti sayameva
  dvāraṁ vivaṭaṁ. Taṁ pana yasmā bhagavato manena vivaṭaṁ, tasmā "vivari bhagavā dvāran"ti
  vattuṁ vaṭṭati.

  *  *  *  *  *  *
  Footnote: 1 Ma. sambādho 2 chaṂa. ayaṁ pāṭho na dissati
  3 chaṂa. divā padhānikā vā te 4 chaṂa...ṃuttajālasinduvārasadisaṁ 5 chaṂa. vivaratūti
-------------------------------------------------
[page 341]
      Mettūpahāranti mettāsampayuttakāyikavācasikaupahāraṁ. Kataññutanti ayañhi
  rājā pubbe thūlasarīro ahosi, doṇapākaṁ bhuñjati. Athassa bhagavā 1-:-
                "manujassa sadā satīmato
                 mattaṁ jānato laddhabhojane
                 tanukassa bhavanti vedanā
                 saṇikaṁ jīrati āyupālayan"ti 2-
  imaṁ ovādaṁ adāsi. So imasmiṁ ovāde ṭhatvā divase divase thokaṁ thokaṁ hāretvā 3-
  anukkamena nāḷikodanaparamatāya saṇṭhāsi, gattānipissa tanūni thirāni jātāni. Taṁ
  bhagavatā kataṁ upakāraṁ sandhāya "kataññutaṁ kho ahaṁ bhante kataveditaṁ sampassamāno"ti āha.
  Ariyañāyeti sahavipassanake magge. Buddhasīloti vuḍḍhisīlo. Ariyasīloti
  apothujjanikehi sīlehi samannāgato. Kusalasīloti anavajjehi sīlehi samannāgato.
  Āraññakoti jāyamānopi aññe jāto, abhisambujjhamānopi araññe abhisambuddho,
  devavimānakappāya gandhakuṭiyā vasantopi araññeyeva vasīti dassento evamāha. Sesaṁ
  sabbattha uttānatthamevāti.
                           Mahāvaggo tatiyo.
                         ----------------

  *  *  *  *  *  *
  Footnote: 1 chaṂa. bhagavā divase divase thokaṁ thokaṁ hāpanatthāya 2 saṁ.sa. 15/124/98 doṇapākasutta
  3 chaṂa. hāpetvā
-------------------------------------------------
[page 342]
                            4. Upālivagga
                          1. Upālisuttavaṇṇanā
      [31] Catutthassa paṭhame saṁghasuṭṭhutāyātiādīsu saṁghasuṭṭhutā nāma saṁghassa suṭṭhu
  bhāvo, "suṭṭhu devā"ti āgataṭṭhāne viya "suṭṭhu bhante"ti piyavacanasampaṭicchanabhāvo. 1-
  Yo ca tathāgatassa vacanaṁ sampaṭicchati, tassa taṁ dīgharattaṁ hitāya sukhāya saṁvattati.
  Tasmā saṁghassa "suṭṭhu bhante"ti mama vacanasampaṭicchanatthaṁ paññattaṁ asampaṭicchane
  ādīnavaṁ sampaṭicchane ca ānisaṁsaṁ dassetvā, na balakkārena abhibhavitvāti etamatthaṁ
  āvikaronto āha saṁghasuṭṭhutāyāti. Saṁghaphāsutāyāti saṁghassa phāsutāya, 2- sahajīvitāya
  sukhavihāratthāyāti attho.
      Dummaṅkūnaṁ puggalānaṁ niggahāyāti dummaṅkū nāma dussīlapuggalā, ye maṅkutaṁ
  āpādiyamānāpi dukkhena āpajjanti, vītikkamaṁ karontā vā katvā vā na lajjanti,
  tesaṁ niggahatthāya. Te hi sikkhāpade asati "kiṁ tumhehi diṭṭhaṁ, kiṁ sutaṁ, kiṁ
  amhehi kataṁ, katamasmiṁ vatthusmiṁ katamaṁ āpattiṁ āropetvā 3- amhe niggaṇhathā"ti
  saṁghaṁ viheṭhessanti. 4- Sikkhāpade pana sati tesaṁ 5- saṁgho sikkhāpadaṁ dassetvā saha
  dhammena niggahessati. Tena vuttaṁ "dummaṅkūnaṁ puggalānaṁ niggahāyā"ti.
      Pesalānanti piyasīlānaṁ bhikkhūnaṁ phāsuvihāratthāya. Piyasīlā hi bhikkhū
  kattabbākattabbaṁ sāvajjānavajjaṁ velaṁ mariyādañca ajānantā sikkhāttayapāripūriyā
  ghaṭamānā kilamanti, te pana sāvajjānavajjaṁ velaṁ mariyādañca ñatvā sikkhāttayapāripūriyā
  ghaṭamānā nātikilamanti. 6- Tena tesaṁ sikkhāpadapaññāpanaṁ phāsuvihārāya saṁvattati. 7-
  Yo vā dummaṅkūnaṁ puggalānaṁ niggaho, sveva tesaṁ phāsuvihāro. Dussīlapuggale

  *  *  *  *  *  *
  Footnote: 1 chaṂa. vacana... 2 chaṂa. phāsubhāvāya 3 chaṂa. ropetvā
  4 chaṂa. viheṭheyyuṁ 5 chaṂa. te 6 chaṂa. na kilamanti 7 chaṂa. na kilamanti
-------------------------------------------------
[page 343]
  Nissāya hi uposathapavāraṇā na tiṭṭhanti, saṁghakammāni nappavattanti, sāmaggī
  na hoti, bhikkhū anekaggā uddesādīhi 1- anuyuñjituṁ na sakkonti. Dussīlesu pana
  niggahitesu sabbopi ayaṁ upaddavo na hoti, tato pesalā bhikkhū phāsuṁ 2- viharanti.
  Evaṁ 3- "pesalānaṁ bhikkhūnaṁ phāsuvihārāyā"ti ettha dvidhā attho 4- veditabbo.
      Diṭṭhadhammikānaṁ āsavānaṁ saṁvarāyāti diṭṭhadhammikā āsavā nāma asaṁvare ṭhitena
  tasmiṁyeva attabhāve pattabbā pāṇippahāradaṇḍappahārasatthappahārahatthaccheda-
  pādacchedākittiayasavippaṭisārādayo dukkhavisesā, tesaṁ saṁvarāya pidahanāya
  āgamanamaggathakanāyāti attho. Samparāyikānanti samparāyikā āsavā nāma asaṁvare ṭhitena
  katapāpakammamūlakā samparāye narakādīsu pattabbā dukkhavisesā, tesaṁ paṭighātatthāya
  vūpasamatthāya.
      Appasannānanti sikkhāpadapaññattiyā hi sati sikkhāpadapaññattiṁ ñatvā
  vā, yathāpaññattaṁ paṭipajjamāne bhikkhū disvā vā, yepi appasannā paṇḍitā
  manussā, te "yāni vata loke mahājanassa rajjanadussanamuyhanaṭṭhānāni, tehi
  ime samaṇā āratā viratā viharanti, dukkaraṁ vata karontī"ti pasādaṁ āpajjanti
  vinayapiṭake potthakaṁ disvā micchādiṭṭhikatavedibrāhmaṇā 5- viya. Tena vuttaṁ
  "appasannānaṁ pasādāyā"ti.
      Pasannānanti yepi sāsane pasannā kulaputtā, tepi sikkhāpadapaññattiṁ
  vā ñatvā, yathāpaññattaṁ paṭipajjamāne bhikkhū vā disvā "aho ayyā dukkaraṁ
  karonti, ye yāvajīvaṁ ekabhattā brahmacariyasaṁvaraṁ 6- pālentī"ti bhiyyo bhiyyo
  pasīdanti. Tena vuttaṁ "pasannānaṁ bhiyyobhāvāyā"ti.

  *  *  *  *  *  *
  Footnote: 1 chaṂa. uddesādīsu 2 chaṂa. phāsu 3 Sī. tena vuttaṁ
  4 Sī. evamettha attho 5 Sī. micchādiṭṭhikativedibrāhmaṇā 6 chaṂa. vinayasaṁvaraṁ
-------------------------------------------------
[page 344]
      Saddhammaṭṭhitiyāti tividho saddhammo pariyattisaddhammo paṭipattisaddhammo adhigama-
  saddhammoti. Tattha sakalaṁpi buddhavacanaṁ pariyattisaddhammo nāMa. Terasa dhutaṅgaguṇā 1-
  cārittavārittasīlasamādhivipassanāti ayaṁ paṭipattisaddhammo nāMa. Navalokuttaradhammo
  adhigamasaddhammo nāMa. So sabbopi yasmā sikkhāpadapaññattiyā sati bhikkhū sikkhāpadañca
  tassa vibhaṅgañca tadatthajotanatthaṁ aññaṁ ca buddhavacanaṁ pariyāpuṇanti, yathāpaññattañca
  paṭipajjamānā paṭipattiṁ pūretvā paṭipattiyā adhigantabbaṁ lokuttaradhammaṁ
  adhigacchanti, tasmā sikkhāpadapaññattiyā saddhammo ciraṭṭhitiko hoti. Tena vuttaṁ
  "saddhammaṭṭhitiyā"ti.
      Vinayānuggahāyāti sikkhāpadapaññattiyā hi sati saṁvaravinayo pahānavinayo
  samathavinayo paññattivinayoti catubbidhopi vinayo anuggahito hoti upatthambhito
  sūpatthambhito. Tena vuttaṁ "vinayānuggahāyā"ti.
                      2. Pātimokkhaṭṭhapanāsuttavaṇṇanā
      [32] Dutiye pārājikoti pārājikāpattiṁ āpanno. Pārājikakathā vippakatā
  hotīti "asukapuggalo pārājikaṁ āpanno nu kho no"ti evaṁ kathā ārabhitā 2-
  aniṭṭhāpitā hoti. Eseva nayo sabbattha.
                        3. Ubbāhikāsuttavaṇṇanā
      [33] Tatiye ubbāhikāyāti sampattaṁ adhikaraṇaṁ vūpasametuṁ saṁghato ubbāhitvā
  uddharitvā gahaṇatthāya. Vinaye kho pana ṭhito hotīti vinayalakkhaṇe patiṭṭhito
  hoti. Asaṁhiroti na aññassa vacanamatteneva attano laddhiṁ vissajjeti. Paṭibaloti
  kāyabalenapi ñāṇabalenapi samannāgato hoti. 3- Saññāpetunti sañjānāpetuṁ. 4-

  *  *  *  *  *  *
  Footnote: 1 chaṂa. dhutaguṇā 2 chaṂa. ārabhitvā
  3 chaṂa. ayaṁ pāṭho na dissati 4 chaṂa. jānāpetuṁ
-------------------------------------------------
[page 345]
  Paññāpetunti sampajānāpetuṁ. 1- Nijjhāpetunti olokāpetuṁ. Pekkhātunti 2-
  passāpetuṁ. Pasādetunti 3- sañjātappasādaṁ kātuṁ. Adhikaraṇanti
  vivādādhikaraṇādicatubbidhaṁ adhikaraṇaṁ. Adhikaraṇasamudayanti vivādamūlādikaṁ adhikaraṇakāraṇaṁ. 4-
  Adhikaraṇanirodhanti adhikaraṇānaṁ vūpasamaṁ. Adhikaraṇanirodhagāminīpaṭipadanti 5- sattavidhaṁ
  adhikaraṇasamathaṁ.
                        4. Upasampadāsuttavaṇṇanā
      [34] Catutthe anabhiratinti ukkaṇṭhitabhāvaṁ. Vūpakāsetunti vinetuṁ. Adhisīleti
  uttamasīle. Cittapaññāsupi eseva nayo.
                         7. Saṁghabhedasuttavaṇṇanā
      [37] Sattame vatthūhīti kāraṇehi. Avakassantīti parisaṁ ākaḍḍhenti
  vissajjenti 6- ekamantaṁ ussādenti. Pavakassantīti 7- ativiya ākaḍḍhenti,
  yathā visaṁsaṭṭhā honti, evaṁ karonti. Āvenikakammāni 8- karontīti visuṁ
  saṁghakammāni karonti.
                      9-10. Ānandasuttadvayavaṇṇanā
      [39-40] Navame kappaṭṭhiyanti 9- āyukappaṁ nirayamhi ṭhitikāraṇaṁ. Kibbisaṁ
  pasavatīti pāpavipākaṁ 10- paṭilabhati. Āpāyikoti apāyagamaniyo. Nerayikoti niraye
  nibbattanako. Vaggaratoti bhedarato. Yogakkhemato dhaṁsatīti 11- yogehi khemato
  arahattato dhaṁsati vigacchati. Dasame anuggahoti aññamaññassa saṅgahānuggaho. Sesaṁ
  sabbattha uttānatthamevāti.
                          Upālivaggo catuttho.

  *  *  *  *  *  *
  Footnote: 1 Sī. saññāpetunti jānāpetuṁ. saññāpetunti sammā jānāpetuṁ
  2 chaṂa. pekkhetunti 3 Ma. pekkhetunti. pasādetuṁ 4 chaṂa.....kārakaṁ
  5 chaṂa. adhikaraṇanirodhagāminiṁ paṭipadanti 6 chaṂa. vijaṭenti 7 chaṂa. ussārenti,
  apakassantīti 8 chaṂa. āvenikammāni 9 chaṂa. kappaṭṭhikanti 10 chaṂa. pāpaṁ
  11 chaṂa. yogakkhemā padhaṁsatīti
-------------------------------------------------
[page 346]
                            5. Akkosavagga
                         4. Kusinārasuttavaṇṇanā
      [44] Pañcamassa catutthe kusinārāyanti evaṁnāmake nagare. Devatānaṁ atthāya
  baliṁ haranti etthāti baliharaṇo, tasmiṁ baliharaṇe. Acchiddena appaṭimaṁsenātiādīsu
  yena kenacideva pahaṭo vā hoti, vejjakammādīni vā katāni, tassa kāyasamācāro
  upacikādīhi khāyitatālapaṇṇaṁ viya chiddo ca, paṭimasituṁ yattha katthaci gahetvā ākaḍḍhituṁ
  sakkuṇeyyatāya 1- sappaṭimaṁso 2- hoti, viparīto acchiddo appaṭimaṁso nāMa.
  Vacīsamācāro pana musāvādaomasavādapesuññāmūlakānuddhaṁsanādīhi chiddo ca sappaṭimaṁso
  ca hoti, viparīto acchiddo appaṭimaṁso. Mettaṁ nu kho me cittanti palibodhaṁ
  chinditvā kammaṭṭhānabhāvanānuyogena adhigataṁ 3- anāghātanti āghātavirahitaṁ,
  vikkhambhanena vihatāghātanti attho. Kattha vuttanti idaṁ sikkhāpadaṁ katarasmiṁ 4- nagare
  vuttaṁ.
      Kālena vakkhāmītiādīsu ekaṁ 5- okāsaṁ kāretvā codento kālena vadati
  nāMa. Saṁghamajjhe vā gaṇamajjhe vā salākaggayāguggabhattaggavitakkamāḷakabhikkhācāramagga-
  āsanasālāsu vā upaṭṭhānasālāsu vā upaṭṭhākehi 6- parivāritakkhaṇe vā codento
  akālena vadati nāMa. Tacchena vadanto bhūtena vadati nāMa. "daharamahallakaparisāvacaraka-
  paṁsukūlikadhammakathikapaṭirūpaṁ tava idan"ti vadanto pharusena vadati nāMa. Kāraṇanissitaṁ
  pana katvā "bhante mahallakatthaparisāvacarakatthapaṁsukūlikatthadhammakathikatthapaṭirūpaṁ
  tumhākaṁ idan"ti vadanto saṇhena vadati nāMa. Kāraṇanissitaṁ katvā vadanto
  atthasañhitena vadati nāMa. Mettacitto vakkhāmi no dosantaroti mettacittaṁ
  paccupaṭṭhapetvā vakkhāmi, na duṭṭhacitto hutvā.

  *  *  *  *  *  *
  Footnote: 1 Sī. āmisituṁ asakkuṇeyyatāya 2 chaṂa. paṭimaṁso 3 Sī. adhigatamettacittaṁ,
  chaṂa. adhigataṁ me mettacittaṁ 4 chaṂa. kasmiṁ 5 chaṂa. eko ekaṁ
  6 chaṂa. salākaggayāgagvitakka...sālādīsu vā upaṭṭhākehi
-------------------------------------------------
[page 347]
                     5. Rājantepurappavesanasuttavaṇṇanā
      [45] Pañcame kataṁ vā karissanti vāti methunavītikkamaṁ kariṁsu vā taṁ 1-
  karissanti vā. Ratananti maṇiratanādīsu yaṅkiñci. Patthetīti māretuṁ icchati.
  Hatthisambādhanti hatthīhi sambādhaṁ. Hatthisammaddanti vā pāṭho, tassattho:- hatthīhi
  sammaddo etthāti hatthisammaddaṁ. Sesesupi eseva nayo. Rajanīyāni
  rūpasaddagandharasaphoṭṭhabbānīti etāni rāgajanakāni rūpādīni tattha madhurāni 2- honti.
                          6. Sakkasuttavaṇṇanā
      [46] Chaṭṭhe sokasabhayeti sokena sabhaye. Sokabhayeti vā pāṭho, ayamevattho.
  Dutiyapadepi eseva nayo. Yena kenaci kammaṭṭhānenāti kasivaṇijjādikammesu yena
  kenaci kammena. Anāpajja akusalanti kiñci akusalaṁ anāpajjitvā. Nibbiseyyāti
  uppādeyya avinasseyya. 3- Dakkhoti cheko. Uṭṭhānasampannoti uṭṭhānaviriyena
  samannāgato. Alaṁ vacanāyāti yutto vacanāya. Ekantasukhapaṭisaṁvedī vihareyyāti
  ekantameva kāyikacetasikasukhaṁ ñāṇena paṭisaṁvedento vihareyya. Aniccāti hutvā
  abhāvato. Tucchāti sārarahitā. Musāti niccasubhasukhā viya khāyamānāpi tathā na
  hontīti musā. Mosadhammāti nassanasabhāvā. 4- Tasmā te paṭicca dukkhaṁ uppajjatīti
  sandasseti. Idha kho pana voti ettha voti nipātamattaṁ. Apaṇṇakaṁ vā sotāpannoti
  avirādhikaṁ 5- ekaṁsena sotāpanno vā hoti. Sopi jhānaṁ nibbattetvā 6- brahmalokaṁ
  vā gantvā chasu vā kāmasaggesu ekantasukhappaṭisaṁvedī hutvā vihareyya. Imasmiṁ
  sutte satthā aṭṭhaṅgikuposathassa 7- guṇaṁ kathesi.

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. paripūrāni
  3 chaṂa. ācineyya 4 ṭīkā. napassanasabhāvā
  5 chaṂa. avirādhitaṁ 6 chaṂa. nibbatteti 7 chaṂa. aṭṭhaṅguposathassa
-------------------------------------------------
[page 348]
                          7. Mahālisuttavaṇṇanā
      [47] Sattame micchāpaṇihitanti micchā ṭhapitaṁ. Adhammacariyāvisamacariyāti
  akusalakammapathavasena adhammacariyasaṅkhātā visamacariyā. Kusalakammapathavasena itarā veditabbā.
  Evamidha vaṭṭameva 1- kathitaṁ.
                       8. Pabbajitābhiṇhasuttavaṇṇanā
      [48] Aṭṭhame pabbajitenāti gharāvāsaṁ pahāya sāsane pabbajjaṁ upagatena.
  Abhiṇhanti abhikkhaṇaṁ punappunaṁ. Paccavekkhitabbāti oloketabbā sallakkhetabbā.
  Vevaṇṇiyanti vivaṇṇabhāvaṁ virūpabhāvaṁ. 2- Taṁ panetaṁ vevaṇṇiyaṁ duvidhaṁ hoti
  sarīravevaṇṇiyaṁ parikkhāravevaṇṇiyañca. Tattha kesamassuoropanena sarīravevaṇṇiyaṁ
  veditabbaṁ. Pubbe pana nānāvirāgāni sukhumavatthāni nivāsetvāpi nānaggarasabhojanaṁ
  suvaṇṇarajatabhājanesu bhuñjitvāpi sirigabbhe varasayanāsanesu nipajjitvāpi nisīditvāpi
  sappinavanītādīhi bhesajjaṁ katvāpi pabbajitakālato paṭṭhāya chinnasaṅghaṭita-
  kasāvarasapītavatthāni nivāsetabbāni, ayapatte vā mattikāpatte vā missakodano
  bhuñjitabbo, rukkhamūlādisenāsanesu muñjatiṇasantharaṇādīsu nipajjitabbaṁ,
  cammakhaṇḍataṭṭikādīsu nisīditabbaṁ, pūtimuttādīhi bhesajjaṁ kātabbaṁ hoti. Evamettha
  parikkhāravevaṇṇiyaṁ veditabbaṁ. Evaṁ paccavekkhato hi kopo ca māno ca pahīyati.
      Parapaṭibaddhā me jīvikāti mayhaṁ paresu paṭibaddhā parāyattā catupaccayajīvikāti.
  Evaṁ paccavekkhato hi 3- iriyāpatho sārūppo hoti 3- ājīvo parisujjhati,
  piṇḍapāto ca apacito hoti, catūsu paccayesu apaccavekkhitaparibhogo nāma na
  hoti. Añño me ākappo karaṇīyoti yo gihīnaṁ uraṁ abhinīharitvā gīvaṁ paggahetvā
  lalitenākārena aniyatapadavītihārena 4- gamanākappo hoti, tato aññova ākappo

  *  *  *  *  *  *
  Footnote: 1 Ma. idameva 2 chaṂa. ayaṁ pāṭho na dissati
  3-3 chaṂa. ime pāṭhā na dissanti 4 Ma. aniyatapadavītihāro
-------------------------------------------------
[page 349]
  Mayā karaṇīyo, santindriyena santamānasena yugamattadassinā visamaṭṭhāne udakasakaṭeneva
  mandamitapadavītikārena 1- hutvā gantabbanti paccavekkhitabbaṁ. Evaṁ paccavekkhato
  hi iriyāpatho sāruppo hoti, tisso sikkhā paripūrenti. Kacci nu khoti sallakkhaṇe
  nipātasamudāyo. Attāti cittaṁ. Sīlato na upavadatīti aparisuddhaṁ te sīlanti
  sīlapaccayā na upavadati. Evaṁ paccavekkhato hi ajjhattaṁ hiri samuṭṭhāti, sā tīsu
  dvāresu saṁvaraṁ sādheti, tīsu dvāresu saṁvaro catupārisuddhisīlaṁ hoti,
  catupārisudadhisīle ṭhito. Vipassanaṁ vaḍḍhetvā arahattaṁ gaṇhāti. Anuvicca viññū
  sabrahmacārīti paṇḍitā sabrahmacārino anuvicāretvā. Evaṁ paccavekkhato hi
  bahiddhā ottappaṁ saṇṭhāti, taṁ tīsu dvāresu saṁvaraṁ sādhetīti anantaranayeneva
  veditabbaṁ.
      Nānābhāvo vinābhāvoti jātiyā nānābhāvo, maraṇena vinābhāvo. Evaṁ
  paccavekkhato hi tīsu dvāresu pamattākāro 2- nāma na hoti, maraṇassati supaṭṭhitā
  hoti. Kammassakomhītiādīsu kammaṁ mayhaṁ sakaṁ attano santakanti kammassakā. Kammena
  dātabbaṁ phalaṁ dāyaṁ, kammassa dāyaṁ kammadāyaṁ, taṁ ādiyāmīti kammadāyādo. Kammaṁ
  mayhaṁ yoni kāraṇanti kammayoni. Kammaṁ mayhaṁ bandhu ñātakoti kammabandhu. Kammaṁ
  mayhaṁ paṭisaraṇaṁ patiṭṭhāti kammapaṭisaraṇo. Tassa dāyādo bhavissāmīti tassa kammassa
  dāyādo tena dinnaphalaṁ paṭiggāhako bhavissāmi. Evaṁ kammassakataṁ paccavekkhato
  pāpakaraṇaṁ nāma na hoti. Kathambhūtassa me rattindivā vītipatantīti 3- kiṁ nu kho
  me vattapaṭipattiṁ karontassa, udāhu akarontassa, buddhavacanaṁ sajjhāyantassa, udāhu
  asajjhāyantassa, yonisomanasikāre kammaṁ karontassa, udāhu akarontassāti kathambhūtassa
  me rattindivā vītipatanti, parivattantīti attho. Evaṁ paccavekkhato hi appamādo
  paripūrati.
      Suññāgāre abhiramāmīti vivittokāse sabbiriyāpathesu ekakova hutvā kacci
  nu kho abhiramāmīti attho. Evaṁ paccavekkhato kāyaviveko paripūrati.
  Uttarimanussadhammāti 4-

  *  *  *  *  *  *
  Footnote: 1 Sī. manāpanīyamitapadavītapadavītihārena 2 chaṂa. asaṁvutākāro
  3 chaṂa. vītivattantīti 4 chaṂa. uttarimanussadhammoti
-------------------------------------------------
[page 350]
  Uttarimanussānaṁ ukkaṭṭhamanussabhūtānaṁ jhāyīnaṁ ceva ariyānaṁ ca jhānādidhammā, 1-
  dasakusalakammapathasaṅkhātamanussadhammato vā uttaritarā visiṭṭhatarā dhammā 2- me mama
  santāne atthi nu kho, santi nu khoti attho. Alamariyañāṇadassanavisesoti
  mahaggatalokuttarapaññā pajānanaṭṭhena ñāṇaṁ, cakkhunā diṭṭhamiva dhammaṁ paccakkhakaraṇato
  dassanaṭṭhena dassananti ñāṇadassanaṁ, ariyaṁ visuddhaṁ uttamaṁ ñāṇadassananti
  ariyañāṇadassanaṁ, alaṁ pariyattakaṁ kilesaviddhaṁsanasamatthaṁ ariyañāṇadassanamettha, assa
  vāti alamariyañāṇadassano, jhānādibhedo uttarimanussadhammo. Alamariyañāṇadassano
  ca so viseso cāti alamariyañāṇadassanaviseso. Athavā tameva kilesaviddhaṁsanasamatthaṁ
  visudadhaṁ ñāṇadassanameva visesoti alamariyañāṇadassanaviseso vā. Adhigatoti paṭiladdho
  me atthi nu kho. Sohanti paṭiladdhaviseso so ahaṁ. Pacchime kāleti maraṇamañce
  nipannakāle. Puṭṭhoti sabrahmacārīhi adhigataguṇavisesaṁ pucchito. Na maṅku
  bhavissāmīti patitakkhandho nittejo na hessāmīti. Evaṁ paccavekkhantassa hi
  moghakālakiriyā nāma na hoti.
                     9-10. Sarīraṭṭhadhammasuttādivaṇṇanā
      [49-50] Navame ponobbhavikoti punabbhavanibbattako. Bhavasaṅkhāroti bhavasaṅkharaṇaka-
  kammaṁ. Imasmiṁ sutte vaṭṭameva kathitaṁ. Dasame sīlabāhusaccaviriyasatipaññā
  lokiyalokuttaramissikā kathitā. Sesaṁ sabbattha uttānatthamevāti.
                         Akkosavaggo pañcamo.
                         Paṭhamapaṇṇāsako niṭṭhito.

  *  *  *  *  *  *
  Footnote: 1 chaṂa. jhānādidhammo 2 chaṂa. uttaritarāvisiṭṭhataro dhammo
-------------------------------------------------
[page 351]
                           2. Dutiyapaṇṇāsaka
                           6. 1. Sacittavagga
                        1-4. Sacittasuttādivaṇṇanā
      [51-54] Dutiyassa paṭhame sacittapariyāyakusaloti attano cittavārakusalo.
  Rajanti āgantukaupakkilesaṁ. Aṅgaṇanti tatthajātakāṅgakāḷatilakādiṁ. 1- Āsavānaṁ
  khayāyāti arahattatthāya. Tatiye paṭibhāṇenāti vacanasaṇṭhānena. 2- Catutthe
  adhipaññādhammavipassanāyāti saṅkhārapariggāhakavipassanāya.
                          8. Mūlakasuttavaṇṇanā
      [58] Aṭṭhame amatogadhāti ettha saupādisesā nibbānadhātu kathitā.
  Nibbānapariyosānāti ettha anupādisesā. Anupādisesaṁ pattassa hi sabbe dhammā
  pariyosānappattā nāma honti. Sesapadāni heṭṭhā vuttatthāneva.
                         9. Pabbajjāsuttavaṇṇanā
      [59] Navame tasmāti yasmā evaṁ aparicitacittassa sāmaññattho na sampajjati,
  tasmā. Yathāpabbajjāparicitañca no cittaṁ bhavissatīti pabbajjānurūpena 3- paricitaṁ.
  Ye hi keci pabbajanti nāma, sabbe te arahattaṁ patthetvā. Tasmā yaṁ cittaṁ
  arahattādhigamatthāya paricitaṁ vaḍḍhitaṁ, taṁ yathāpabbajjāparicitaṁ nāmāti veditabbaṁ.
  Evarūpaṁ no cittaṁ bhavissatīti evaṁ 4- sikkhitabbaṁ. Lokassa samañca visamañcāti
  sattalokassa sucaritaduccaritāni. Lokassa sambhavañca 5- vibhavañcāti tasseva 6-
  vuḍḍhiñca vināsañca,

  *  *  *  *  *  *
  Footnote: 1 Sī. tatthajātaṁ aṅgakāḷatilakādiṁ, Ma. attajātaṁ aṅgavālatilakādiṁ 2 ka. vacanapaṭṭhānena
  3 Sī.,Ma. yathāpabbajjānurūpena 4 chaṂa. ayaṁ saddo na dissati 5 chaṂa. bhavañca
  6 chaṂa. tassa
-------------------------------------------------
[page 352]
  Tathā sampattiñca vipattiñca. Lokassa samudayañca atthaṅgamañcāti pana saṅkhāralokaṁ
  sandhāya vuttaṁ, khandhānaṁ nibbattiñca bhedañca ñatvāti attho. 1-
                        10. Girimānandasuttavaṇṇanā
      [60] Dasame anukampaṁ upādāyāti girimānandatthere anukampaṁ paṭicca.
  Cakkhurogotiādayo vatthuvasena veditabbā. Nibbattitappasādānañhi rogo nāma natthi.
  Kaṇṇarogoti bahikaṇṇarogo. Pināsoti bahināsikāya rogo. Rajasāti 2- nakhehi
  vilekhitaṭṭhāne rogo. Pittasamuṭṭhānāti pittasamuṭṭhitā. Te kira dvattiṁsa honti.
  Semhasamuṭṭhānādīsupi eseva nayo. Utupariṇāmajāti utupariṇāmena accuṇhātisītena
  uppajjanakarogā. Visamaparihārajāti aticiraṭṭhānanisajjādinā visamaparihārena jātā.
  Opakkamikāti vadhabandhanādinā upakkamena jātā. Kammavipākajāti balavakammavipākasambhūtā.
  Santanti rāgādisantattā santaṁ. Atappakaṭṭhena paṇītaṁ. Sesaṁ sabbattha
  uttānatthamevāti.
                          Sacittakavaggo paṭhamo.
                          --------------
                           7. 2. Yamakavagga
                        1. Avijjāsuttādivaṇṇanā
      [61-62] Dutiyassa paṭhame sāhāranti sapaccayaṁ. Vijjāvimuttinti 3- phalañāṇañceva
  sesasampayuttadhamme ca. Bojjhaṅgāti maggabojjhaṅgā. Dutiye bhavataṇhāyāti bhavapatthanāya.
  Evaṁ dvīsupi suttesu vaṭṭameva kathitaṁ, vaṭṭañcettha paṭhame sutte avijjāmūlakaṁ
  vaṭṭaṁ kathitaṁ, dutiye taṇhāmūlakaṁ.

  *  *  *  *  *  *
  Footnote: 1 chaṂa. bhedañcāti attho
  2 chaṂa. nakhasāti, khu. mahā. 29/22/14, khu. cūḷa. 30/68/14 3 Sī. vijjāvimuttīti
-------------------------------------------------
[page 353]
                       3-4. Niṭṭhaṅgatasuttādivaṇṇanā
      [63-64] Tatiye niṭṭhaṁ gatāti nibbematikā. Idha niṭṭhāti imasmiṁyeva loke
  parinibbānaṁ. Idha vihāya niṭṭhāti imaṁ lokaṁ vijahitvā suddhāvāsabrahmalokaṁ.
  Catutthe aveccappasannāti acalappasādena sampannā. Sotāpannāti ariyamaggasotaṁ
  āpannā.
                       5-7. Paṭhamasukhasuttādivaṇṇanā
      [65-67] Pañcame vaṭṭamūlakasukhadukkhaṁ pucchitaṁ, chaṭṭhe sāsanamūlakaṁ. Sattame
  naḷakapānanti atīte bodhisattassa ovāde ṭhatvā vānarayūthena naḷehi udakassa
  pītaṭṭhāne māpitattā evaṁladdhanāmo nigamo. Tuṇhībhūtaṁ tuṇhībhūtanti yaṁ yaṁ disaṁ
  anuviloketi, tattha tattha tuṇhībhūtameva. Anuviloketvāti tato tato viloketvā.
  Piṭṭhi me āgilāyatīti kasmā āgilāyati? bhagavato hi cha vassāni mahāpadhānaṁ
  Padahantassa mahantaṁ kāyadukkhaṁ ahosi, athassa aparabhāge mahallakakāle piṭṭhivāto
  uppajji. Upādinnakasarīrassa hi ṭhānanisajjādīhi appamattakena ābādhena na sakkā
  kenaci bhavituṁ. Taṁ gahetvāpi therassa okāsakaraṇatthaṁ evamāha. Saṅghāṭiṁ paññāpetvāti
  ekamantaṁ paṭirūpe ṭhāne paññattassa kappiyamañcassa upari attharitvā.
                      9-10. Kathāvatthusuttadvayavaṇṇanā
      [69-70] Navame tiracchānakathanti aniyyānikattā saggamokkhamaggānaṁ tiracchāna-
  bhūtaṁ kathaṁ. Tattha rājānaṁ ārabbha "mahāsammato mandhātā dhammāsoko evaṁmahānubhāvo"ti-
  ādinā nayena pavattakathā rājakathā. Esa nayo corakathādīsu. Tesu "asuko rājā
  abhirūpo dassanīyo"tiādinā nayena gehassitakathā tiracchānakathā hoti, "sopi
  nāma evaṁmahānubhāvo khayaṁ gato"ti evaṁ pavattā pana kammaṭṭhānabhāve tiṭṭhati.
  Coresupi "mūladevo evaṁmahānubhāvo, maghadevo evaṁmahānubhāvo"ti tesaṁ kammaṁ paṭicca
  "aho sūrā"ti gehassitakathāti tiracchānakathā. Yuddhesupi bhāratayuddhādīsu "asukena
-------------------------------------------------
[page 354]
  Asuko evaṁ mārito evaṁ viddho"ti kammassādavaseneva kathā tiracchānakathā, "tepi nāma
  khayaṁ gatā"ti evaṁ pavattā pana sabbattha kammaṭṭhānameva hoti. Apica annādīsu
  "evaṁ vaṇṇasampannaṁ rasasampannaṁ 1- khādimhā bhuñjimhā pivimhā paribhuñjimhā"ti
  kāmarasassādavasena kathetuṁ na vaṭṭati, sātthakaṁ pana katvā "pubbe evaṁ
  vaṇṇādisampannaṁ annaṁ pānaṁ vatthaṁ yānaṁ mālaṁ gandhaṁ sīlavantānaṁ adamhā,
  cetiyapūjaṁ akamhā"ti 2- kathetuṁ vaṭṭati.
      Ñātikathādīsupi "amhākaṁ ñātakā sūrā samatthā"ti vā "pubbe mayaṁ evaṁ
  vicitrehi yānehi vicarimhā"ti vā assādavasena vattuṁ na vaṭṭati, sātthakaṁ pana
  katvā "tepi no ñātakā khayaṁ gatā"ti vā "pubbe mayaṁ evarūpā upāhanā saṁghassa
  adamhā"ti vā kathetabbaṁ. Gāmakathāpi 3- suniviṭṭhadunniviṭṭhasubhikkhadubbhikkhādi-
  vasena vā "asukagāmavāsino sūrā samatthā"ti vā evaṁ assādavasena na vaṭṭati,
  sātthakaṁ pana katvā "saddhā pasannā"ti vā "khayavayaṁ gatā"ti vā vattuṁ vaṭṭati.
  Nigamanagarajanapadakathāsupī eseva nayo.
      Itthīkathāpi vaṇṇasaṇṭhānādīni paṭicca assādavasena na vaṭṭati, "saddhā
  pasannā khayaṁ gatā"ti evameva vaṭṭati. Sūrakathāpi "nandamitto 4- nāma yodho sūro
  ahosī"ti assādavaseneva na vaṭṭati, "saddho ahosi khayaṁ gato"ti evameva vaṭṭati.
  Surākathanti pāliyaṁ pana anekavidhaṁ majjakathaṁ assādavasena kathetuṁ na vaṭṭati, ādīnavavaseneva
  vattuṁ vaṭṭati. Visikhākathāpi "asukavisikhā suniviṭṭhā dunniviṭṭhā"ti 5- assāda-
  vaseneva na vaṭṭati, "saddhā pasannā khayaṁ gatā"ti vaṭṭati. Kumbhaṭṭhānakathā nāma
  kūṭaṭṭhānakathā udakatitthakathā vuccati. Kumbhadāsīkathā vā. Sāpi "pāsādikā naccituṁ
  gāyituṁ chekā"tiassādavaseneva na vaṭṭati, "saddhā pasannā"tiādinā nayeneva
  vaṭṭati.

  *  *  *  *  *  *
  Footnote: 1 chaṂa. vaṇṇavantaṁ rasavantaṁ phassasampannaṁ 2 chaṂa. cetiyaṁ pūjimhāti
  3 Ma. gāmakathādīsu 4 chaṂa. nandimitto 5 chaṂa. dunniviṭṭhā sūrā samatthāti
-------------------------------------------------
[page 355]
      Pubbapetakathā nāma atītañātikathā. Tattha vattamānañātikathāsadisova vinicchayo.
  Nānattakathā nāma purimapacchimakathāvimuttā avasesā nānāsabhāvā tiracchānakathā.
  Lokakkhāyikā nāma "ayaṁ loko kena nimmito, asukena nāma nimmito, kāko seto aṭṭhīnaṁ
  setattā, balākā rattā lohitassa rattattā"ti evamādikā lokāyatavitaṇḍasallāpakathā.
  Samuddakkhāyikā nāma kasmā samuddo sāgaroti, sāgaradevena khatattā sāgaro, khato meti
  hatthamuddāya niveditattā samuddoti evamādikā niratthakā samuddakkhāyanakathā. Bhavoti
  vuḍḍhi, abhavoti hāni. Iti bhavo iti abhavoti yaṁ vā taṁ vā niratthakakāraṇaṁ vatvā
  pavattitā kathā itibhavābhavakathā nāMa.
      Tejasā tejanti attano tejasā tesaṁ tejaṁ. Pariyādiyeyyāthāti khepetvā
  tiṭṭheyyātha. 1- Tatridaṁ vatthuṁ:- eko piṇḍapātiko mahātheraṁ pucchi "bhante tejasā
  tejaṁ pariyādiyamānā bhikkhū kiṁ karontī"ti. Thero āha:- āvuso kiñcideva
  ātape ṭhapetvā yathā chāyā heṭṭhā na otarati, uddhaṁyeva gacchati tathā karontīti.
  Dasame pāsaṁsāni ṭhānānīti pasaṁsāvahāni kāraṇāni. Sesamettha 2- uttānatthamevāti.
                           Yamakavaggo dutiyo.
                           -------------

  *  *  *  *  *  *
  Footnote: 1 chaṂa. khepetvā gahetvā abhibhaveyyātha 2 chaṂa. sesaṁ sabbattha
-------------------------------------------------
[page 356]
                          8. 3. Ākaṅkhavagga
                         1. Ākaṅkhasuttavaṇṇanā
      [71] Tatiyassa paṭhame sampannasīlāti paripuṇṇasīlā, sīlasamaṅgino hutvāti attho.
  Tattha dvīhi kāraṇehi sampannasīlatā hoti sīlavipattiyā ca ādīnavadassanena, sīla-
  sampattiyā ca ānisaṁsadassanena. Tadubhayampi visuddhimagge 1- vitthāritaṁ. Tattha
  "sampannasīlā"ti ettāvatā kira bhagavā catupārisuddhisīlaṁ uddisitvā "pātimokkha-
  saṁvarasaṁvutā"ti iminā tattha jeṭṭhakaṁ sīlaṁ vitthāretvā dassesīti dīpavihāravāsī
  sumatthero āha. Antevāsiko panassa tepiṭakacūḷanāgatthero āha:- ubhayatthāpi
  pātimokkhasaṁvaro bhagavatā vutto. Pātimokkhasaṁvaroyeva hi sīlaṁ, itarāni pana tīṇi
  sīlanti vuttaṭṭhānaṁ nāma atthīti ananujānanto vatvā āha:- indriyasaṁvaro nāma
  chadvārārakkhāmattakameva, ājīvapārisuddhi dhammena samena paccayuppattimattakaṁ,
  paccayasannissitaṁ paṭiladdhapaccaye idamatthanti paccavekkhitvā paribhuñjanamattakaṁ.
  Nippariyāyena pātimokkhasaṁvarova sīlaṁ. Yassa so bhinno, ayaṁ sīsacchinno viya puriso
  hatthapāde sesāni rakkhissatīti na vattabbo. Yassa pana so arogo, ayaṁ acchinnasīso
  viya puriso jīvitaṁ sesāni puna pākatikāni kātuṁ sakkoti. Tasmā "sampannasīlā"ti
  iminā pātimokkhasaṁvaraṁ uddisitvā "sampannapātimokkhā"ti tasseva vevacanaṁ vatvā
  taṁ vitthāretvā dassento pātimokkhasaṁvarasaṁvutātiādimāha. Tattha pātimokkhasaṁvara-
  saṁvutātiādīni vuttatthāneva. Ākaṅkheyya ceti idaṁ kasmā āraddhanti? sīlānisaṁsa-
  dassanatthaṁ. Sace hi 2- acirapabbajitānaṁ vā duppaññānaṁ vā evamassa "bhagavā
  `sīlaṁ pūretha sīlaṁ pūrethā'ti vadati, ko nu kho sīlapūraṇe ānisaṁso, ko viseso,
  kā vuḍḍhī"ti, tesaṁ dasa ānisaṁse dassetuṁ evamāha "appeva nāma etaṁ
  sabrahmacārīnaṁ piyamanāpatādiṁ āsavakkhayapariyosānaṁ ānisaṁsaṁ sutvāpi sīlaṁ
  paripūreyyun"ti.

  *  *  *  *  *  *
  Footnote: 1 visuddhi. 1/10,63 sīlaniddesa: sīlānisaṁsakathā, sīlasaṅkilesa (syā)
  2 chaṂa. sacepi
-------------------------------------------------
[page 357]
      Tattha ākaṅkheyya ceti yadi iccheyya. Piyo cassanti piyacakkhūhi
  sampassitabbo, sinehuppattiyā upaṭṭhānabhūto 1- bhaveyyaṁ. Manāpoti tesaṁ manavaḍḍhako,
  2- tesaṁ vā manena pattabbo, mettacittena pharitabboti attho. Garūti tesaṁ
  garuṭṭhānīyo pāsāṇacchattasadiso. Bhāvanīyoti "addhāyamāyasmā jānaṁ jānāti passaṁ
  passatī"ti evaṁ sambhāvanīyo. Sīlesvevassa paripūrikārīti catupārisuddhisīlesuyeva
  paripūrikārī assa, anūnena paripūrena 3- ākārena samannāgato bhaveyyāti vuttaṁ hoti.
  Ajjhattaṁ cetosamathamanuyuttoti attano cittasamathe yutto. Anirākatajjhānoti bahi
  anīhaṭajjhāno, avināsitajjhāno vā. Vipassanāyāti sattavidhāya anupassanāya. Brūhetā
  suññāgārānanti vaḍḍhetā suññāgārānaṁ. Ettha ca samathavipassanāvasena kammaṭṭhānaṁ
  gahetvā rattindivaṁ suññāgāraṁ pavisitvā nisīdamāno bhikkhu "brūhetā
  suññāgārānan"ti veditabbo. Ayamettha saṅkhepo, vitthāro pana icchantena
  majjhimanikāyaṭṭhakathāya 4- ākaṅkheyyasuttavaṇṇanāyaṁ oloketabbo.
      Lābhīti ettha na bhagavā lābhanimittaṁ sīlādīsu paripūraṇaṁ katheti. Bhagavā
  hi "ghāsesanaṁ chinnakatho, na vācaṁ payutaṁ bhaṇe"ti 5- evaṁ sāvake ovadati. So kathaṁ
  lābhanimittaṁ sīlādiparipūraṇaṁ kathessati. 6- Puggalajjhāsayavasena panetaṁ vuttaṁ. Yesañhi
  evaṁ ajjhāsayo bhaveyya "sace mayaṁ catūhi paccayehi na kilameyyāma, sīlāni paripūretuṁ
  sakkuṇeyyāmā"ti, tesaṁ ajjhāsayavasenevamāha. Apica sarasānisaṁso 7- esa sīlassa
  yadidaṁ cattāro paccayā nāMa. Tathā hi paṇḍitamanussā koṭṭhādīsu ṭhapitaṁ nīharitvā
  attanāpi aparibhuñjitvā sīlavantānaṁ denti sīlassa sarasānisaṁsadassanatthametaṁ vuttaṁ.
      Tatiyavāre yesāhanti yesaṁ ahaṁ. Tesante kārāti tesaṁ devānaṁ vā manussānaṁ
  vā te mayi katā paccayadānakāRā. Mahapphalā hontu mahānisaṁsāti lokiyasukhena

  *  *  *  *  *  *
  Footnote: 1 chaṂa. padaṭṭhānabhūto 2 chaṂa. manavaḍḍhanako
  3 chaṂa. ayaṁ pāṭho na dissati 4 pa.sū 1/64/166
  5 khu.su. 25/717/474 nālakasutta 6 chaṂa. katheyya 7 Sī.,Ma. dasānisaṁso
-------------------------------------------------
[page 358]
  Phalabhūtena mahapphalā, lokuttarena mahānisaṁsā. Ubhayaṁ vā etaṁ ekatthameva. Sīlādiguṇa-
  yuttassa hi kaṭacchubhikkhāpi pañcaratanamattāya bhūmiyā paṇṇasālāpi katvā dinnā
  anekāni kappasahassāni duggativinipātato rakkhati, pariyosāne ca amatāya dhātuyā
  nibbānassa paccayo hoti. "khīrodanaṁ Ahamadāsin"tiādīni 1- cettha vatthūni. Sakalameva
  vā petavatthu vimānavatthu ca sādhakaṁ.
      Catutthavāre petāti maccubhavaṁ 2- gatā. Ñātīti sassusasurapakkhikā. Sālohitāti
  ekalohitabaddhā pitāmahādayo. 3- Kālakatāti matā. Tesantanti tesaṁ taṁ mayi pasanna-
  cittaṁ, taṁ vā pasannena cittena anussaraṇaṁ. Yassa hi bhikkhuno kālakato pitā
  vā mātā vā "amhākaṁ ñātakatthero sīlavā kalyāṇadhammo"ti pasannacitto
  hutvā taṁ bhikkhuṁ anussarati, tassa so cittappasādopi taṁ anussaraṇamattaṁpi mahapphalaṁ
  mahānisaṁsameva hoti.
      Aratiratisahoti nekkhammapaṭipattiyaṁ 4- aratiyā kāmaguṇesu ratiyā ca saho abhibhavitā
  ajjhottharitā. Bhayabheravasahoti ettha bhayaṁ cittutrāsopi ārammaṇaṁpi, bheravaṁ
  ārammaṇameva.
                          2. Kaṇṭakasuttavaṇṇanā
      [72] Dutiye abhiññātehi abhiññātehīti gaganamajjhe puṇṇacando viya
  suriyo viya ñātehi pākaṭehi. Paramparāyāti paraṁ 5- vuccati pacchimabhāgo, purā 6-
  purimabhāgo, purato dhāvantena pacchato anubandhantena ca mahāparivārenāti attho.
  Kaṇṭakāti 7- vijjhanaṭṭhena kaṇṭakā. Visūkadassananti visūkabhūtaṁ paṭilomadassanaṁ. 8-
  Mātugāmūpacāroti 9- mātugāmassa samīpacāritā.

  *  *  *  *  *  *
  Footnote: 1 khu.vimāna. 26/413/55 khīrodanadāyikāvimāna 2 chaṂa. peccabhavaṁ
  3 chaṂa. pitipitāmahādayo 4 Sī. abhinikkhamapaṭipattiyā, Ma. nikkhamapaṭipattiyā
  5 Sī. carapurāticaraṁ 6 chaṂa. purāti
  7 chaṂa. kaṇṭako 8 chaṂa. dassanaṁ 9 Sī. mātugāmūpavicāro
-------------------------------------------------
[page 359]
                       3-4. Iṭṭhadhammasuttādivaṇṇanā
      [73-74] Tatiye vaṇṇoti sarīravaṇṇo. Dhammāti navalokuttaradhammā. Catutthe
  ariyāyāti apothujjanikāya, sīlādīhi 1- missakattā etaṁ vuttaṁ. Sārādāyī ca hoti
  varādāyīti sārassa ca varassa ca ādāyako hoti. Yo kāyassa sāro, yañcassa
  varaṁ, taṁ gaṇhātīti attho.
                         5. Migasālāsuttavaṇṇanā
      [75] Pañcamassa ādimhi tāva yaṁ vattabbaṁ, taṁ chakkanipāte vuttameva.
  Dussīlo hotītiādīsu pana dussīloti nissīlo. Cetovimuttinti phalasamādhiṁ.
  Paññāvimuttinti phalañāṇaṁ. Nappajānātīti uggahaparipucchāvasena na jānāti.
  Dussīlyaṁ aparisesaṁ nirujjhatīti ettha pañca dussīlyāni tāva sotāpattimaggena
  pahīyanti, dasa arahattamaggena. Phalakkhaṇe tāni pahīnāni nāma honti. Phalakkhaṇaṁ sandhāya
  idha "nirujjhatī"ti vuttaṁ. Puthujjanassa pana sīlaṁ pañcahi kāraṇehi bhijjati pārājikā-
  pajjanena sikkhāpaccakkhānena titthiyapakkamanena 2- arahattena maraṇenāti. Tattha purimā
  tayo bhāvanāparihānāya saṁvattanti, catuttho vaḍḍhiyā, pañcamo neva hānāya
  na vaḍḍhiyā. Kathaṁ panetaṁ arahattena sīlaṁ bhijjatīti? puthujjanassa hi sīlaṁ accanta-
  kusalameva hoti, arahattamaggo ca kusalākusalakammakkhayāya saṁvattatīti evaṁ tena taṁ
  bhijjati. Savanenapi akataṁ hotīti sotabbayuttakaṁ assutaṁ hoti. Bāhusaccenapi
  akataṁ hotīti ettha bāhusaccanti viriyaṁ. Viriyena kattabbayuttakaṁ akataṁ hoti, tassa
  akatattā saggatopi maggatopi hāyati. 3- Diṭṭhiyāpi appaṭividdhaṁ hotīti diṭṭhiyā
  paṭivijjhitabbaṁ appaṭividdhaṁ hoti apaccakkhakataṁ. Sāmāyikampi vimuttiṁ na labhatīti
  kālānukālaṁ dhammassavanaṁ pītipāmojjaṁ na labhati. Hānāya paretīti hānāya gacchati. 4-

  *  *  *  *  *  *
  Footnote: 1 Sī. apothujjanikasīlādīhi 2 chaṂa. titthiyapakkhandanena
  3 chaṂa. parihāyati 4 chaṂa. pavattati
-------------------------------------------------
[page 360]
      Yathābhūtaṁ pajānātīti "sotāpattiphalaṁ patvā pañcavidhaṁ dussīlyaṁ aparisesaṁ
  nirujjhatī"ti uggahaparipucchāvasena jānāti. Tassa savanenapi kataṁ hotīti sotabbayuttakaṁ
  sutaṁ hoti. Bāhusaccenapi kataṁ hotīti viriyena kattabbayuttakaṁ antamaso dubbala-
  vipassanāmattakaṁpi kataṁ hoti. Diṭṭhiyāpi suppaṭividdhaṁ hotīti antamaso lokiya-
  paññāyapi paccayapaṭivedho kato hoti. Imassa hi puggalassa paññā sīlaṁ paridhovati, so
  paññāya paridhotena sīlena visesaṁ pāpuṇāti.
      Pamāṇikāti puggalesu pamāṇaggāhakā. Paminantīti pametuṁ tuletuṁ arahanti.
  Eko hīnoti eko guṇehi hīno. Paṇītoti eko guṇehi uttamo. 1- Taṁ hīti
  taṁ pamāṇakaraṇaṁ. Abhikkantataroti sundarataro. Paṇītataroti uttamataro. Dhammasoto
  nibbahatīti sūraṁ hutvā pavattamānaṁ vipassanāñāṇaṁ nibbahati, ariyabhūmiṁ pāpeti.
  Tadanantaraṁ ko jāneyyāti taṁ etaṁ kāraṇaṁ ko jāneyya. Sīlavā hotīti lokiyasīlena
  sīlavā hoti. Yatthassa taṁ sīlanti arahattavimuttiṁ patvā sīlaṁ aparisesaṁpi nirujjhati
  nāma, tattha yutti vuttāyeva. Ito paresu dvīsu aṅgesu anāgāmiphalaṁ vimutti nāma,
  pañcame arahattameva. Sesamettha vuttanayānusāreneva veditabbaṁ. Chaṭṭhaṁ uttānatthameva.
                          7. Kākasuttavaṇṇanā
      [77] Sattame dhaṁsīti guṇadhaṁsanako. Kassaci guṇaṁ anādiyitvā hatthenāpi gahito
  dhaṁseti sīsepi 2- vaccaṁ karoti. Pagabbhoti pāgabbhiyena samannāgato nillajjo. 3-
  Tintiṇoti tintiṇaṁ 4- vuccati taṇhā, tāya samannāgato, āsaṅkabahulo vā. Luddoti
  dāruṇo. Akāruṇikoti nikkāruṇo. Dubbaloti abalo appathāmo. Oravitāti
  oravayutto oravanto carati. Necayikoti nicayakaro.

  *  *  *  *  *  *
  Footnote: 1 chaṂa. paṇīto uttamo 2 chaṂa. gahito tassa sīsepi
  3 chaṂa. ayaṁ pāṭho na dissati 4 Ma. nillajjoti nillajjaṁ
-------------------------------------------------
[page 361]
                        9. Āghātavatthusuttavaṇṇanā
      [79] Navame aṭṭhāneti akāraṇe. Sacittakappavattiyañhi "anatthaṁ me acarī"ti-
  ādikāraṇaṁ bhaveyya, khāṇupāsāṇādīsu vā natthi. Tasmā tattha āghāto aṭṭhāne
  āghāto nāMa. Sesaṁ sabbattha uttānatthamevāti.
                          Ākaṅkhavaggo tatiyo.
                          ---------------
                           9. 4. Theravagga
                        1-3. Vāhanasuttādivaṇṇanā
      [81-83] Catutthassa paṭhame vimariyādikatenāti kilesamariyādaṁ bhinditvā
  vimariyādaṁ katena. Dutiyaṁ uttānatthameva. Tatiye no ca payirupāsitāti na upaṭṭhāti.
                         4. Byākaraṇasuttavaṇṇanā
      [84] Catutthe jhāyī samāpattikusaloti jhānehi ca sampanno samāpattiyañca cheko.
  Iriṇanti tucchabhāvaṁ. Vicinanti guṇavicinataṁ 1- nigguṇabhāvaṁ. Athavā iriṇasaṅkhātaṁ
  mahāaraññaṁ vicinasaṅkhātaṁ 2- mahāgahanañca āpanno viya hoti. Anayanti avaḍḍhiṁ.
  Byasananti vināsaṁ. Anayabyasananti avaḍḍhivināsaṁ. Kiṁ nu khoti kena kāraṇena.
                        5-6. Katthīsuttādivaṇṇanā
      [85-86] Pañcame katthī hoti vikatthīti katthanasīlo hoti vikatthanasīlo,
  vivaṭaṁ katvā katheti. 3- Na santatakārīti na satatakārī. Chaṭṭhe adhimānikoti anadhigate
  adhigatamānena samannāgato. Adhimānasaccoti adhigatamānameva saccato vadati.

  *  *  *  *  *  *
  Footnote: 1 Sī. pivinanti guṇavivittakaṁ 2 Sī. vipinasaṅkhātaṁ 3 Sī. kathanasīlo vivaṭaṁ katheti,
  Ma. kathanasīlo vivaṭaṁ katvā katheti
-------------------------------------------------
[page 362]
                          7. Nappiyasuttavaṇṇanā
      [87] Sattame adhikaraṇiko hotīti adhikaraṇakārako hoti. Na piyatāyāti na
  piyabhāvāya. Na garutāyāti na garubhāvāya. Na sāmaññāyāti na samaṇadhammabhāvāya.
  Na ekībhāvāyāti na nirantarabhāvāya. Dhammānaṁ na nisāmakajātiyoti 1- navannaṁ
  lokuttaradhammānaṁ na nisāmanasabhāvo na upadhāraṇasabhāvo. Na paṭisallānoti na
  paṭisallīno. Sāṭheyyānīti saṭhabhāvā. Kūṭeyyānīti kuṭabhāvā. Jimheyyānīti na
  ujukabhāvā. Vaṅkeyyānīti vaṅkabhāvā.
                         8. Akkosakasuttavaṇṇanā
      [88] Aṭṭhame akkosakaparibhāsako ariyupavādī sabrahmacārīnanti ettha
  sabrahmacāripadaṁ akkosakaparibhāsakapadehi yojetabbaṁ "akkosako sabrahmacārīnaṁ,
  paribhāsako sabrahmacārīnan"ti. Ariyānaṁ pana guṇe chindissāmīti antimavatthunā
  upavadanto ariyupavādī nāma hoti. Saddhammassa na vodāyantīti sikkhāttayasaṅkhātā
  sāsanasaddhammā assa vodānaṁ na gacchanti. Rogātaṅkanti ettha rogova kicchājīvitabhāva-
  karaṇena ātaṅkoti veditabbo.
                         9. Kokālikasuttavaṇṇanā
      [89] Navame kokāliko bhikkhu yena bhagavā tenupasaṅkamīti ko ayaṁ kokāliko,
  kasmā ca upasaṅkami? ayaṁ kira kokālikaraṭṭhe kokālikanagare kokālikaseṭṭhissa
  putto pabbajitvā pitarā kārite vihāre paṭivasati. 2- Cūḷakokālikoti nāmena, na
  pana devadattassa sisso. So hi brāhmaṇaputto mahākokāliko nāMa. Bhagavati
  pana sāvatthiyaṁ viharante dve aggasāvakā pañcamattehi bhikkhusatehi saddhiṁ pajapadacārikaṁ
  caramānā upakaṭṭhāya vassūpanāyikāya vivekāvāsaṁ vasitukāmā te bhikkhū

  *  *  *  *  *  *
  Footnote: 1 chaṂa..... jātikoti 2 chaṂa. vasati
-------------------------------------------------
[page 363]
  Uyyojetvā attano pattacīvaramādāya tasmiṁ janapade taṁ nagaraṁ patvā vihāraṁ
  agamaṁsu. Tattha nesaṁ kokāliko vattaṁ dassesi. 1- Tepi tena saddhiṁ sammoditvā
  "āvuso mayaṁ idha temāsaṁ vasissāma, mā no kassaci ārocesī"ti paṭiññaṁ
  gahetvā vasiṁsu. Vasitvā pavāraṇādivase pavāretvā "gacchāma mayaṁ āvuso"ti
  kokālikaṁ āpucchiṁsu. Kokāliko "ajjāvuso ekadivasaṁ vasitvā sve gamissathā"ti
  vatvā dutiyadivase nagaraṁ pavisitvā manusse āmantesi "āvuso tumhe dve agga-
  sāvake idhevāgantvā vasamānepi na jānātha, na te koci paccayenapi nimantetī"ti.
  Nagaravāsino "kahaṁ bhante therā, kasmā no nārocayitthā"ti. Kiṁ āvuso ārocitena,
  kiṁ na passatha dve bhikkhū therāsane nisīdante, ete aggasāvakāti. Te khippaṁ
  sannipatitvā sappiphāṇitādīni ceva cīvaradussāni ca saṁhariṁsu.
      Kokāliko cintesi "paramappicchā aggasāvakā payuttavācāya uppannaṁ lābhaṁ na
  sādiyissanti, asādiyantā `āvāsikassa dethā'ti vakkhantī"ti taṁ lābhaṁ 2- gāhāpet-
  vā therānaṁ santikaṁ agamāsi. Therā disvāva "ime paccayā nevamhākaṁ, na kokālikassa
  kappantī"ti paṭikkhipitvā pakkamiṁsu. Kokāliko "kathaṁ hi nāma attanā 3- aggaṇhantā
  mayhampi adāpetvā pakkamissantī"ti āghātaṁ uppādesi. Tepi bhagavato santikaṁ
  gantvā bhagavantaṁ vanditvā puna attano parisaṁ ādāya pajapadacārikaṁ carantā
  anupubbena tasmiṁ raṭṭhe tadeva nagaraṁ paccāgamiṁsu. Nāgarā there sañjānitvā
  saha parikkhārehi dānaṁ sajjetvā nagaramajjhe maṇḍapaṁ katvā dānaṁ adaṁsu. Therānañca
  parikkhāre upanāmesuṁ. Therā bhikkhusaṁghassa niyyādayiṁsu. Taṁ disvā kokāliko
  cintesi "ime pubbe appicchā ahesuṁ, idāni pāpicchā jātā, pubbepi
  appicchasantuṭṭhapavivittasadisāva maññe"ti there upasaṅkamitvā "āvuso tumhe
  pubbe appicchā viya, idāni pana pāpabhikkhū jātatthā"ti vatvā "mūlaṭṭhāneyeva
  nesaṁ patiṭṭhaṁ

  *  *  *  *  *  *
  Footnote: 1 chaṂa. akāsi 2 Ma. taṁ bhaṇḍaṁ 3 chaṂa. sayaṁ
-------------------------------------------------
[page 364]
  Bhindissāmī"ti taramānarūpo nikkhamitvā yena bhagavā tenupasaṅkami. Ayamesa kokāliko,
  iminā ca kāraṇena upasaṅkamīti veditabbo.
      Bhagavā taṁ turitaṁ turitaṁ āgacchantaṁ disvāva āvajjento aññāsi "ayaṁ
  aggasāvake akkositukāmo āgato, sakkā nu kho paṭisedhetun"ti. Tato "na sakkā
  paṭisedhetuṁ, theresu aparajjhitvā āgato, ekaṁsena pana padumaniraye nibbattissatī"ti
  disvā "sāriputtamoggallānepi nāma garahantaṁ sutvā na nisedhetī"ti vādamocanatthaṁ
  ariyupavādassa ca mahāsāvajjabhāvadassanatthaṁ māhevanti tikkhattuṁ paṭisedhesi. Tattha
  māhevanti mā evaṁ abhaṇi. Saddhāyikoti saddhāya ākaro 1- pasādāvaho,
  saddhātabbavacano vā. Paccayikoti paṭiyāyitabbavacano. 2-
      Pakkāmīti kammānubhāvena codiyamāno pakkāmi. Okāsakatañhi kammaṁ na sakkā
  paṭibāhituṁ. Acirapakkantassāti pakkantassa sato na cireneva. Sabbo kāyo phuṭṭho
  ahosīti kesaggamattampi okāsaṁ avajjetvā sakalasarīraṁ aṭṭhīni bhinditvā uggatāhi
  pīḷakāhi ajjhotthaṭaṁ ahosi. Yasmā pana buddhānubhāvena tathārūpaṁ kammaṁ buddhānaṁ
  sammukhībhāve vipākaṁ detuṁ na sakkoti, garudassanūpacāre 3- vijahitamatte deti, tasmā
  tassa acirapakkantassa pīḷakā uṭṭhahiṁsu. Kaḷāyakamattiyoti 4- caṇakamattiyo.
  Beluvasalāṭukamattiyoti taruṇabeluvamattiyo. Pabhijjiṁsūti bhijjiṁsu. 5- Tāsu bhinnāsu
  sakalasarīraṁ panasapakkaṁ viya ahosi. So pakkena gattena jetavanadvārakoṭṭhake visagilito
  maccho viya kadalipattesu nipajji. Atha dhammassavanatthaṁ āgatā 6- manussā "dhi kokālika,
  dhi kokālika, ayuttamakāsi, attanoyeva mukhaṁ nissāya anayabyasanaṁ pattosī"ti āhaṁsu.
  Tesaṁ saddhaṁ sutvā ārakkhadevatā dhikkāraṁ akaṁsu, ārakkhadevatānaṁ ākāsadevatāti 7-
  iminā upāyena yāva akaniṭṭhabhavanā ekadhikkāro udapādi.

  *  *  *  *  *  *
  Footnote: 1 ka. saddhāya āgamakaro, sā.pa. 1/181/207 kokāsikasuttavaṇṇanā
  2 chaṂa. pattiyāyitabbavacano 3 chaṂa. dassanūpacāre 4 chaṂa. kalāyamattiyoti
  5 Sī.,Ma. bhindiṁsu 6 chaṂa. āgatāgatā 7 Sī. uparidevatāti, Ma. bhūmaṭṭhadevatāti
-------------------------------------------------
[page 365]
      Tudīti 1- kokālikassa upajjhāyo tuditthero 2- nāma anāgāmiphalaṁ patvā brahma-
  loke nibbatto. So bhummaṭṭhā devatā ādiṁ katvā "ayuttaṁ kokālikena kataṁ aggasāvake
  antimavatthunā abbhācikkhantenā"ti paramparāya brahmalokaṁ sampattaṁ saddaṁ sutvā
  "mā mayhaṁ passantasseva varāko nassi, ovadissāmi naṁ theresu cittappasādat-
  thāyā"ti āgantvā tassa purato aṭṭhāsi. Taṁ sandhāyetaṁ vuttaṁ "tudipacceka-
  brahmā"ti. 3- Pesalāti piyasīlā. Kosi tvaṁ āvusoti nipannakova kabarakkhīni
  ummiletvā evamāha. Passa yāvañca teti passa 4- yattakaṁ tayā aparaddhaṁ, attano
  nalāte mahāgaṇḍaṁ apassanto sāsapamattāya pīḷakāya maṁ coditabbaṁ maññasīti āha.
      Atha naṁ "aniṭṭhappatto 5- ayaṁ kokāliko, gilitaviso viya na kassaci vacanaṁ
  karissatī"ti ñatvā purisassa hītiādimāha. Tattha kuṭhārīti kuṭhārīsadisā pharusavācā.
  Chindatīti kusalamūlasaṅkhāte mūleyeva nikantati. Nindiyanti ninditabbaṁ dussīla-
  puggalaṁ. Pasaṁsatīti uttamatthe sambhāvetvā khīṇāsavoti vadati. Taṁ vā nindati yo
  pasaṁsiyoti yo vā passitabbo khīṇāsavo, taṁ antimavatthunā codento "dussīlo
  ayan"ti vadati. Vicināti mukhena so kalinti so naṁ aparādhaṁ mukhena vicināti nāMa. Kalinā
  tenāti tena aparādhena sukhaṁ na vindati. Nindiyapasaṁsāya hi pasaṁsiyanindāya ca
  samakova vipāko.
      Sabbassāpi sahāpi attanāti sabbena sakena dhanenapi attanāpi saddhiṁ yo akkhesu
  dhanaparājayo nāma, ayaṁ appamattako aparādho. Yo sugatesūti yo pana sammaggatesu
  puggalesu cittaṁ padūseyya, 6- ayaṁ cittappasādova tato kalito mahantataro kali.
      Idāni tassa mahantatarabhāvaṁ dassento sataṁ sahassānantiādimāha. Tattha
  sataṁ sahassānanti nirabbudagaṇanāya satasahassaṁ. Chattiṁsatīti aparāni chattiṁsati

  *  *  *  *  *  *
  Footnote: 1 Sī. tudūti, chaṂa. turūti 2 chaṂa. turutthero
  3 chaṂa. turū paccekabrahmāti 4 chaṂa. ayaṁ pāṭho na dissati
  5 Ma. niṭṭhippatto, cha. adiṭṭhippatto 6 chaṂa. dūseyya
-------------------------------------------------
[page 366]
  Nirabbudāni. Pañca cāti abbudagaṇanāya pañca abbudāni. Yamariyagarahīti yaṁ ariye
  garahanto nirayaṁ upapajjati, tattha ettakaṁ āyuppamāṇanti attho.
      Kālamakāsīti upajjhāye pakkante kālaṁ akāsi. Padumanirayanti pāṭiyekko
  padumanirayo nāma natthi. Avīcimahānirayamhiyeva pana padumagaṇanāya pacitabbe ekasmiṁ
  ṭhāne nibbatti.
      Vīsatikhārikoti māgadhakena patthena cattāro patthā kosalaraṭṭhe eko pattho
  hoti, tena patthena cattāro patthā āḷhakaṁ, cattāri āḷhakāni doṇaṁ, catudoṇā
  mānikā, catumānikā khārī, tāya khāriyā vīsatikhāriko. Tilavāhoti māgadhakānaṁ sukhumatilānaṁ
  tilasakaṭaṁ. Abbudo nirayoti abbudo nāma pāṭiyekko nirayo natthi. Avīcimhiyeva pana
  abbudagaṇanāya pacitabbaṭṭhānassetaṁ nāmaṁ. Nirabbudādīsupi eseva nayo.
      Vassagaṇanāpi panettha evaṁ veditabbā:- yatheva hi sataṁ satasahassāni koṭi
  hoti, evaṁ sataṁ satasahassakoṭiyo pakoṭi nāma hoti, sataṁ satasahassappaṭikoṭiyo
  koṭippakoṭi nāma, sataṁ satasahassakoṭippakoṭiyo nahutaṁ, sataṁ satasahassanahutāni
  ninnahutaṁ, sataṁ satasahassaninnahutāni ekaṁ abbudaṁ, tato vīsatiguṇaṁ nirabbudaṁ, esa
  nayo sabbatthāti. Dasamaṁ heṭṭhā vuttanayeneva veditabbaṁ. Sesaṁ sabbattha
  uttānamevāti. 1-
                          Theravaggo catuttho.
                           -------------

  *  *  *  *  *  *
  Footnote: 1 chaṂa. uttānatthamevāti
-------------------------------------------------
[page 367]
                          10. 5. Upālivagga
                       1-2. Kāmabhogīsuttādivaṇṇanā
      [91-92] Pañcamassa paṭhame sāhasenāti sāhasiyakammena. Dutiye bhayānīti
  cittutrāsabhayāni. Verānīti akusalaverapuggalaverāni. Ariyo cassa ñāyoti saha
  vipassanāya maggo. Iti imasmiṁ sati idaṁ hotīti evaṁ imasmiṁ avijjādike kāraṇe
  sati idaṁ saṅkhārādikaṁ phalaṁ hoti. Imassuppādā idaṁ uppajjatīti yo yassa
  sahajātapaccayo hoti, tassa uppādā itaraṁ uppajjati nāMa. Imasmiṁ asatīti
  avijjādike kāraṇe asati saṅkhārādikaṁ phalaṁ na hoti. Imassa nirodhāti kāraṇassa
  appavattiyā phalassa appavatti hoti.
                         3. Kiṁdiṭṭhikasuttavaṇṇanā
      [93] Tatiye saṇṭhapesunti iriyāpathampi vacanapathampi saṇṭhapesuṁ.
  Appasaddavinītāti appasaddena mattabhāṇinā satthārā vinītā. Paraghosapaccayā vāti 1-
  parassa vā vacanakāraṇā. Cetayitāti pakappitā. Maṅkubhūtāti domanassappattā nittejā.
  Pattakkhandhāti patitakkhandhā. Sahadhammenāti sahetukena sakāraṇena vacanena.
                        4. Vajjiyamāhitasuttavaṇṇanā
      [94] Catutthe vajjiyamāhitoti evaṁnāmako. Sabbaṁ tapanti sabbameva dukkarakārikā-
  tapaṁ. 2- Sabbaṁ tapassinti sabbaṁ tapanissitakaṁ. Lūkhājīvinti dukkarakārikājīvikānu-
  yogaṁ anuyuttaṁ. Gārayhanti garahitabbayuttakaṁ. Pasaṁsiyanti pasaṁsitabbayuttakaṁ.
  Venayikoti sayaṁ avinīto aññehi vinetabbo. Appaññattikoti 3- na kiñci paññāpetuṁ
  sakkoti. Athavā venayikoti sattavināsako. Appaññattikoti apaccakkhaṁ nibbānaṁ
  paññāpeti,

  *  *  *  *  *  *
  Footnote: 1 chaṂa. paratoghosapaccayā vāti 3 chaṂa. dukkarakārikaṁ
  4 chaṂa. apaññattikoti. evamuparipi
-------------------------------------------------
[page 368]
  Sassatādīsu 1- kiñcipaññāpetuṁ na sakkoti. Na so bhagavā venayikoti so bhagavā
  evaṁ yāthāvato ñatvā kusalākusalaṁ paññāpento na aññena vinetabbo na
  aññasikkhito. 2- Ye ca dhamme upādāya sato paññāpiyati, tesaṁ paññāpanato na
  sattavināsako, suvinīto susikkhito sattavināyakoti attho. Tassa ca paññattiyo
  sappaññattiyoyevāti 3- dasseti. Vimuttiṁ vimuccato akusalā dhammāti
  micchādiṭṭhisaṅkhātaṁ cittassa adhimuttiṁ adhimuccato akusalā dhammā vaḍḍhanti nāMa.
  Taṁ sandhāyetaṁ vuttaṁ. Sāsane pana cittassa vimutti vimuttisaṅkhāto vimutti
  kusalānaṁyeva paccayo hoti.
                          5. Uttiyasuttavaṇṇanā
      [95] Pañcame tuṇhī ahosīti sattūpaladdhiyaṁ ṭhatvā apucchaṁ pucchatīti tuṇhī
  ahosi, sabbaṁ sāmukkaṁsikaṁ vata meti mayā sabbapucchānaṁ uttamapucchaṁ pucchito samaṇo
  gotamo saṁsādeti no vissajjeti, nūna na visahati na sakkoti vissajjetunti evaṁ
  pāpikaṁ diṭṭhiṁ mā paṭilabhatīti. Tadassāti taṁ evaṁ uppannaṁ diṭṭhigataṁ bhaveyya.
  Paccantimanti yasmā majjhimadese nagarassa uddālapākārādīni thirāni vā honti 4-
  dubbalāni vā, sabbaso vā pana mā hontu, corāsaṅkā na hoti. Tasmā taṁ
  aggahetvā "paccantimaṁ nagaran"ti āha. Daḷhaddālanti thirapākāraṁ. 5- Daḷhapākāra-
  toraṇanti thirapākārañceva thirapiṭṭhisaṅghāṭañca. Ekadvāranti kasmā āha?
  bahudvārasmiṁ hi nagare bahūhi paṇḍitadovārikehi bhavitabbaṁ, ekadvāre ekova
  vaṭṭati. Tathāgatassa ca paññāya añño sadiso natthi. Tasmā satthu 6- paṇḍitabhāvassa
  opammatthaṁ ekaṁyeva dovārikaṁ dassetuṁ "ekadvāran"ti āha. Paṇḍitoti paṇḍiccena
  samannāgato. Byattoti veyyattiyena samannāgato. Medhāvīti

  *  *  *  *  *  *
  Footnote: 1 chaṂa. sayaṁkatādīsu 2 Ma. abbhācikkhato
  3 Ma. satthā ca paññattiyā bhagavā sapaññattikoyevāti 4 chaṂa. uddhāpādīni thirāni vā
  hontu 5 daḷhuddhāpanti thirapākārapādaṁ 6 Sī.,Ma. suṭṭhu
-------------------------------------------------
[page 369]
  Ṭhānuppattipaññāsaṅkhātāya medhāya samannāgato. Anupariyāyapathanti anupariyāyanāmakaṁ
  pākāramaggaṁ. 1- Pākārasandhinti dvinnaṁ iṭṭhakānaṁ apagataṭṭhānaṁ. Pākāravivaranti
  pākārassa chinnaṭṭhānaṁ. Tadevetaṁ pañhanti taṁyeva "sassato loko"tiādinā nayena puṭṭhaṁ
  ṭhapanīyaṁ pañhaṁ punapi pucchi. Sabbo ca tena lokoti sattūpaladdhiyaṁyeva ṭhatvā
  aññenākārena pucchatīti dasseti.
                         6. Kokanudasuttavaṇṇanā
      [96] Chaṭṭhe pubbāpayamānoti pubbasadisāni nirudakāni kurumāno. Kvettha
  āvusoti ko ettha āvuso. Yāvatā āvuso diṭṭhīti yattikā dvāsaṭṭhividhāpi
  diṭṭhi nāma atthi. Yāvatā diṭṭhiṭṭhānanti "khandhāpi diṭṭhiṭṭhānaṁ, avijjāpi,
  phassopi, saññāpi, vitakkopi, ayonisomanasikāropi, pāpamittopi, paratoghosopi
  diṭṭhiṭṭhānan"ti 2- evaṁ yattakaṁ aṭṭhavidhaṁ diṭṭhiṭṭhānaṁ diṭṭhikāraṇaṁ nāma atthi.
  Adhiṭṭhānanti diṭṭhādhiṭṭhānaṁ, 3- adhiṭhatvā 4- adhibhavitvā pavattāya diṭṭhiyā etaṁ
  nāmaṁ. Diṭṭhipariyuṭṭhānanti "katamāni aṭṭhārasa diṭṭhipariyuṭṭhānāni. Yā diṭṭhi
  diṭṭhigataṁ diṭṭhiggahanaṁ diṭṭhikantāraṁ diṭṭhivisūkaṁ diṭṭhivipphanditaṁ
  diṭṭhisaṁyojanaṁ diṭṭhisallaṁ diṭṭhisambādho diṭṭhipalibodho diṭṭhibandhanaṁ diṭṭhipapāto
  diṭṭhānusayo diṭṭhisantāpo diṭṭhipariḷāho diṭṭhigantho diṭṭhupādānaṁ
  diṭṭhābhiniveso diṭṭhiparāmāso. Imāni aṭṭhārasa diṭṭhipariyuṭṭhānānī"ti 5- evaṁ
  vuttadiṭṭhipariyuṭṭhānaṁ. Samuṭṭhānanti diṭṭhiṭṭhānasseva vevacanaṁ. Vuttañhetaṁ
  "khandhā paccayo diṭṭhīnaṁ upādāya samuṭṭhānaṭṭhenā"ti 6- sabbaṁ vitthāretabbaṁ.
  Sotāpattimaggo pana diṭṭhisamugghāto nāma sabbadiṭṭhīnaṁ samugghātakattā. Tamahanti taṁ
  sabbaṁ ahaṁ jānāmi. Kyāhaṁ vakkhāmīti kiṁkāraṇā ahaṁ vakkhāmi.

  *  *  *  *  *  *
  Footnote: 1 chaṂa. maggaṁ 2 khu.paṭi. 31/304/200 diṭṭhikathā (syā)
  3 chaṂa. diṭṭhādhiṭṭhānanti diṭṭhīnaṁ adhiṭṭhānaṁ 4 Ma. adhitiṭṭhitvā
  5 khu. paṭi. 31/305/201 diṭṭhikathā (syā) 6 khu.paṭi. 31/304/200 diṭṭhikathā (syā)
-------------------------------------------------
[page 370]
                      7-8. Āhuneyyasuttādivaṇṇanā
      [97-98] Sattame sammādiṭṭhikoti yāthāvadiṭṭhiko. Aṭṭhame adhikaraṇasamuppāda-
  vūpasamakusaloti catunnaṁ adhikaraṇānaṁ mūlaṁ 1- gahetvā vūpasamena samuppādavūpasamakusalo
  hoti.
                          9. Upālisuttavaṇṇanā
      [99] Navame durabhisambhavāni hīti sambhavituṁ dukkhāni dussahāni, na sakkā
  appesakkhehi ajjhogāhitunti vuttaṁ hoti. Araññavanapatthānīti araññāni ca
  vanapatthāni ca. Āraññakaṅganipphādanena araññāni, gāmantaṁ atikkamitvā manussānaṁ
  anupacāraṭṭhānabhāvena vanapatthāni. Pantānīti pariyantāni atidūrāni. Dukkaraṁ pavivekanta
  kāyavivekaṁ dukkaraṁ. 2- Durabhiramanti abhiramituṁ na sukaraṁ. Ekatteti ekībhāve. Kiṁ
  dasseti? kāyaviveke katepi tattha cittaṁ abhiramāpetuṁ dukkaraṁ. Dvayadvayārāmo hi ayaṁ
  lokoti. Haranti maññeti haranti viya ghaṁsanti 3- viya. Manoti cittaṁ. Samādhiṁ
  alabhamānassāti upacārasamādhiṁ vā appanāsamādhiṁ vā alabhantassa. Kiṁ dasseti? īdisassa
  bhikkhuno tiṇapaṇṇamigādisaddehi vividhehi ca bhiṁsanakehi vanāni cittaṁ vikkhipanti
  maññeti. Saṁsīdissatīti kāmavitakkena saṁsīdissati. Uppilavissatīti 4-
  byāpādavihiṁsāvitakkehi uddhaṁ pilavissati. 5-
      Kaṇṇasandhovikanti kaṇṇaṁ dhovantena 6- kīḷitabbaṁ. Piṭṭhisandhovikanti piṭṭhiṁ
  dhovantena kīḷitabbaṁ. Tattha udakaṁ soṇḍāya gahetvā dvīsu kaṇṇesu āsiñcanaṁ
  kaṇṇasandhovikaṁ 7- nāma, piṭṭhiyaṁ āsiñcanaṁ piṭṭhisandhovikaṁ nāMa. Gādhaṁ vindatīti
  patiṭṭhaṁ labhati. Ko cāhaṁ ko ca hatthināgoti ahaṁ ko, hatthināgo ko, ahaṁpi
  tiracchānagato, ayampi, mayhaṁpi cattāro pādā, imissāpi, nanu ubhopi mayaṁ samasamāti.

  *  *  *  *  *  *
  Footnote: 1 Sī.,Ma. mūlāmūlaṁ 2 chaṂa. kāyaviveko dukkaro
  3 chaṂa. ghasanti 4 chaṂa. uplavissatīti 5 chaṂa. uddhaṁ plavissati
  6 Sī. kaṇṇadhovanena, chaṂa. kaṇṇe dhovantena 7 chaṂa. kaṇṇasandhovikā
-------------------------------------------------
[page 371]
      Vaṅkakanti kumārakānaṁ kīḷanakaṁ khuddakanaṅgalaṁ, ghaṭikanti dīghadaṇḍakena
  rassadaṇḍāya 1- paharaṇakīḷaṁ. Mokkhacikanti samparivattakakīḷaṁ, ākāse daṇḍakaṁ gahetvā
  bhūmiyaṁ vā sīsaṁ ṭhapetvā heṭṭhupariyabhāvena parivattanakīḷanti vuttaṁ hoti.
  Ciṅgulikanti 2- tālapaṇṇādīhi kataṁ vātappahārena paribbhamanacakkaṁ. Pattāḷhakaṁ
  vuccati paṇṇanāḷi, tāya vālukādīni minantā kīḷanti. Rathakanti khuddakarathaṁ. Dhanukanti
  khuddakadhanumeva.
      Idha kho pana voti ettha voti nipātamattaṁ, idha kho panāti attho.
  Iṅgha tvaṁ upāli saṁghe viharāhīti ettha iṅghāti codanatthe nipāto. Tena theraṁ
  saṁghamajjhe vihāratthāya codeti, nāssa araññavāsaṁ anujānāti. Kasmā? arañña-
  senāsane vasato kirassa vāsadhurameva pūrissati, na ganthadhuraṁ. Saṁghamajjhe vasanto
  pana dvepi dhurāni pūretvā arahattaṁ pāpuṇissati, vinayapiṭake ca pāmokkho bhavissati.
  Athassāhaṁ parisamajjhe pubbapatthanaṁ pubbābhinīhāraṁ kathetvā imaṁ bhikkhuṁ vinayadharānaṁ
  aggaṭṭhāne ṭhapessāmīti imamatthaṁ passamāno satthā therassa araññavāsaṁ nānujānīti.
  Dasamaṁ uttānatthamevāti.
                          Upālivaggo pañcamo.
                         Dutiyapaṇṇāsako niṭṭhito.
                          ---------------

  *  *  *  *  *  *
  Footnote: 1 chaṂa. rassadaṇḍakaṁ 2 chaṂa. ciṅgulakanti
-------------------------------------------------
[page 372]
                           3. Tatiyapaṇṇāsaka
                         11. 1. Samaṇasaññāvagga
                        1. Samaṇasaññāsuttavaṇṇanā
      [101] Tatiyassa paṭhame samaṇasaññāti samaṇānaṁ uppajjanakasaññā. Satatakārīti 1-
  nirantarakārī. Abyāpajjhoti niddukkho. Iccatthantissa 2- hotīti idamatthaṁ ime
  paccayāti evamassa jīvitaparikkhāresu hoti, paccavekkhitaparibhogaṁ paribhuñjatīti
  attho. Dutiyaṁ uttānatthameva.
                         3. Micchattasuttavaṇṇanā
      [103] Tatiye virādhanā hotīti saggato ca maggato ca virajjhanaṁ 3- hoti. No
  ārādhanāti na sampādanā na paripūrakāritā hoti. Pahotīti pavattati.
                         4-5. Bījasuttādivaṇṇanā
      [104-105] Catutthe yathādiṭṭhisamattaṁ samādinnanti diṭṭhānurūpena paripuṇṇaṁ
  samādinnaṁ sakalaṁ gahitaṁ. Cetanāti tīsu dvāresu nibbattitacetanāva gahitā. Patthanāti
  "evarūpo siyan"ti evaṁ patthanā. Paṇidhīti "devo vā bhavissāmi devaññataro vā"ti
  cittaṭṭhapanā. Saṅkhārāti sampayuttasaṅkhāRā. Pañcame purecārikaṭṭhena pubbaṅgamā.
  Anvadevāti taṁ anubandhamānameva.
                          6. Nijjarasuttavaṇṇanā
      [106] Chaṭṭhe nijjaravatthūnīti nijjarakāraṇāni. Micchādiṭṭhi nijjiṇṇā hotīti
  ayaṁ heṭṭhā vipassanāyapi nijjiṇṇā evaṁ pahīnā, kasmā puna gahitāti?
  asamucchinnattā.

  *  *  *  *  *  *
  Footnote: 1 chaṂa. santatakārīti
  2 chaṂa. idamatthantissa 3 Ma. idha virujjhanaṁ
-------------------------------------------------
[page 373]
  Vipassanāya hi kiñcāpi nijjiṇṇā, na pana samucchinnā. Maggo pana uppajjitvā
  taṁ samucchindati, na puna vuṭṭhātuṁ deti. Tasmā puna gahitā. Evaṁ sabbapadesu nayo
  veditabbo. 1- Ettha ca sammāvimuttipaccayā catusaṭṭhi dhammā bhāvanāpāripūriṁ
  gacchanti. Katame catusaṭṭhi? sotāpattimaggakkhaṇe adhimokkhaṭṭhena saddhindriyaṁ
  paripūrati, paggahaṭṭhena viriyindriyaṁ, upaṭṭhānaṭṭhena satindriyaṁ, avikkhepaṭṭhena
  samādhindriyaṁ, dassanaṭaṭhena paññindriyaṁ paripūrati, vijānanaṭṭhena manindriyaṁ,
  abhinandanaṭṭhena somanassindriyaṁ, pavattasantatiadhipatyaṭṭhena jīvitindriyaṁ
  paripūrati .pe. Arahattaphalakkhaṇe adhimokkhaṭṭhena saddhindriyaṁ paripūrati .pe.
  Pavattasantatiadhipatyaṭṭhena jīvitindriyaṁ paripūratīti evaṁ catūsu maggesu catūsu ca
  phalesu aṭṭhaṭṭha hutvā catusaṭṭhi dhammā pāripūriṁ gacchanti.
                         7. Dhovanāsuttavaṇṇanā
      [107] Sattame dhovananti aṭṭhidhovanaṁ. Tasmiṁ hi janapade manussā ñātake
  mate na jhāpenti, āvāṭaṁ pana khaṇitvā bhūmiyaṁ nidahanti. Atha nesaṁ pūtibhūtānaṁ aṭṭhīni
  nīharitvā dhovitvā paṭipāṭiyā ussāpetvā gandhamālādīhi pūjetvā ṭhapenti.
  Nakkhatte patte tāni aṭṭhīni gahetvā rodanti paridevanti, tato nakkhattaṁ kīḷanti.
                       8-10. Tikicchakasuttādivaṇṇanā
      [108-110] Aṭṭhame virecananti dosanīharaṇabhesajjaṁ. Viritā 2- hotīti nīhaṭā
  hoti panuditā. Navame vamananti vamanabhesajjaṁ. 3- Dasame niddhamaniyāti niddhamitabbā.
  Niddhantāti niddhamitā.
                        11. Paṭhamāsekhasuttavaṇṇanā
      [111] Ekādasame aṅgaparipūraṇatthaṁ sammādiṭṭhiyeva sammāñāṇanti vuttā.
  Evamete sabbepi arahattaphaladhammā honti, 4- asekhassa pavattattā paccavekkhaṇañāṇampi
  asekhanti vuttaṁ.

  *  *  *  *  *  *
  Footnote: 1 chaṂa. yojetabbo 2 chaṂa. virittā 3 chaṂa. vamanakaraṇabhesajjaṁ 4 chaṂa.arahattaphaladhammā
  asekhā
-------------------------------------------------
[page 374]
                        12. Dutiyāsekhasuttavaṇṇanā
      [112] Dvādasame asekhiyāti asekhāyeva, asekhasantakā vā. Iminā suttena
  khīṇāsavova kathitoti.
                         Samaṇasaññāvaggo paṭhamo.
                            -----------
                         12. 2. Paccorohaṇivagga
                       1-2. Adhammasuttadvayavaṇṇanā
      [113-114] Dutiyassa paṭhame pāṭiyekkaṁ pucchā ca vissajjanañca kataṁ. 1- Dutiye
  ekatova.
                        3. Tatiyādhammasuttavaṇṇanā
      [115] Tatiye uddesaṁ uddisitvāti mātikaṁ nikkhipitvā. Satthu ceva
  saṁvaṇṇitoti pañcasu ṭhānesu etadagge ṭhapentena satthārā saṁvaṇṇito. Sambhāvitoti
  guṇasambhāvanāya sambhāvito. Pahotīti sakkoti.
      Atisitvāti atikkamitvā. Jānaṁ jānātīti jānitabbakaṁ jānāti. Passaṁ passatīti
  passitabbakaṁ passati. Cakkhubhūtoti cakkhu viya bhūto jāto nibbatto. Ñāṇabhūtoti
  ñāṇasabhāvo. Dhammabhūtoti dhammasabhāvo. Brahmabhūtoti seṭṭhasabhāvo. Vattāti vattuṁ
  samattho. Pavattāti pavattetuṁ samattho. Atthassa ninnetāti atthaṁ nīharitvā dassetā.
  Yathā no bhagavāti yathā amhākaṁ bhagavā byākareyya.

  *  *  *  *  *  *
  Footnote: 1 chaṂa. vissajjanā ca katā
-------------------------------------------------
[page 375]
                          4. Ajitasuttavaṇṇanā
      [116] Catutthe ajitoti 1- evaṁnāmako. Cittaṭṭhānasatānīti cittuppādasatāni.
  Yehīti yehi cittaṭṭhānasatehi anuyuñjiyamānā. Upāraddhāva jānanti upāraddhasmāti
  viraddhā niggahitā evaṁ jānanti "viraddhā mayaṁ, niggahitā mayaṁ, āropito no
  doso"ti. Paṇḍitavatthūnīti paṇḍitabhāvatthāya kāraṇāni.
                         5. Saṅgāravasuttavaṇṇanā
      [117-118] Pañcame orimaṁ tīranti lokiyaṁ orimatīraṁ. Pārimaṁ tīranti
  lokuttaraṁ pārimatīraṁ. Pāragāminoti nibbānagāmino. Tīramevānudhāvatīti sakkāyadiṭṭhi-
  tīraṁyeva anudhāvati. Dhamme dhammānuvattinoti sammā akkhāte navavidhe lokuttaradhamme
  anudhammavattino, tassa dhammassānucchavikāya sahasīlāya pubbabhāgapaṭipattiyā pavattamānā.
  Maccudheyyaṁ suduttaranti maccuno ṭhānabhūtaṁ tebhūmikavaṭṭaṁ suduttaraṁ taritvā.
  Pāramessantīti nibbānaṁ pāpuṇissanti.
      Okā anokamāgammāti vaṭṭato vivaṭṭaṁ āgamMa. Viveke yattha dūramanti yasmiṁ
  kāyacittaupadhiviveke durabhiramaṁ, tatrābhiratimiccheyya. Hitvā kāmeti duvidhepi
  kāme pahāya. Akiñcanoti nippalibodho. Ādānapaṭinissaggeti gahaṇapaṭinissagga-
  saṅkhāte nibbāne. Anupādāya ye ratāti catūhi upādānehi kiñcipi anupādiyitvā
  ye abhiratā. Parinibbutāti te apaccayaparinibbānena parinibbutā nāmāti veditabbā.
  Chaṭṭhaṁ bhikkhūnaṁ desitaṁ.
                     7-8. Paccorohaṇisuttadvayavaṇṇanā
      [119-120] Sattame paccorohaṇīti pāpassa paccotāraṇaṁ. 2- Pattharitvāti
  santharitvā. Antarā ca velaṁ antarā ca agyāgāranti vālikārāsissa ca aggi-
  agārassa ca antare. Aṭṭhamaṁ bhikkhusaṁghassa desitaṁ. Sesaṁ sabbattha uttānatthamevāti.
                        Paccorohaṇivaggo dutiyo.

  *  *  *  *  *  *
  Footnote: 1 ka. ājinoti 2 chaṂa. paccorohaṇaṁ
-------------------------------------------------
[page 376]
                       13. 3. Parisuddhavaggavaṇṇanā
      [123] Tatiyassa paṭhame parisuddhāti nimmalā. Pariyodātāti pabhassaRā.
  Dutiyādīni uttānatthānevāti.
                          Parisuddhavaggo tatiyo.
                             ---------
                         14. 4. Sādhuvaggavaṇṇanā
      [134] Catutthassa paṭhame sādhunti bhaddakaṁ siliṭṭhakaṁ. Dutiyādīni
  uttānatthānevāti. Ariyamaggavaggo uttānatthoyevāti.
                          Sādhuvaggo catuttho.
                         Tatiyapaṇṇāsako niṭṭhito.
                             ---------
-------------------------------------------------
[page 377]
                           4. Catutthapaṇṇāsaka
      [155] Catutthassa paṭhamādīni uttānatthānevāti.
                        8. Kammanidānasuttavaṇṇanā
      [174] Aṭṭhame lobhahetukampīti pāṇātipātassa lobho upanissayakoṭiyā hetu
  hoti dosamohasampayuttopi. Iminā upāyena sabbattha attho veditabbo.
                         9. Parikkamanasuttavaṇṇanā
      [175] Navame parikkamanaṁ hotīti parivajjanaṁ hoti.
                          10. Cundasuttavaṇṇanā
      [176] Dasame kammāraputtassāti suvaṇṇakāraputtassa. Kassa no tvanti kassa
  nu tvaṁ. Pacchābhūmikāti 1- pacchābhūmivāsikā. Kamaṇḍalukāti kamaṇḍaludhārino. Sevāla-
  mālikāti sevālamālā viya dhārenti. Sevālapaṭanivāsitātipi vuttameva. Udakorohakāti
  sāyatatiyakaṁ udakorohanānuyogamanuyuttā. Āmaseyyāsīti hatthena parimajjeyyāsi.
                        11. Jāṇussoṇisuttavaṇṇanā
      [177] Ekādasame upakappatūti pāpuṇātu. Ṭhāneti okāse. No aṭṭhāneti
  no anokāse. Nerayikānaṁ āhāro nāma tattha nibbattanakammameva. Teneva hi
  te tattha yāpenti. Tiracchānayonikānaṁ pana tiṇapaṇṇādivasena āhāro veditabbo,
  manussānaṁ odanakummāsādivasena, devānaṁ suddhābhojanādivasena, pittivisayikānaṁ 2-
  kheḷasiṅghāṇikādivasena. Yaṁ vā panassa ito anuppavecchantīti yaṁ tassa mittādayo
  ito dadantā anupavesenti. Pittivesayikāeva hi paradattūpajīvino honti, na aññesaṁ

  *  *  *  *  *  *
  Footnote: 1 chaṂa. pacchābhūmakāti 2 chaṂa. pettivesayikānaṁ. evamuparipi
-------------------------------------------------
[page 378]
  Parehi dinnaṁ upakappati. Dāyakopi anipphaloti yaṁ sandhāya taṁ dānaṁ dinnaṁ,
  tassa upakappatu vā mā vā, dāyakena pana na sakkā nipphalena bhavituṁ, dāyako
  tassa dānassa vipākaṁ labhatiyeva.
      Aṭṭhānepi bhavaṁ gotamo parikappaṁ vadatīti anokāse uppannepi tasmiṁ ñātake
  bhavaṁ gotamo dānassa phalaṁ parikappetiyeva paññāpetiyevāti pucchati. Brāhmaṇassa
  hi "evaṁ dinnassa dānassa phalaṁ dāyako na labhatī"ti laddhi. Athassa bhagavā
  pañhaṁ paṭijānitvā "dāyako nāma yattha katthaci puññaphalūpajīviṭṭhāne nibbatto
  dānassa phalaṁ labhatiyevā"ti dassetuṁ idha brāhmaṇātiādimāha. So tattha lābhī
  hotīti so tattha hatthiyoniyaṁ nibbattopi maṅgalahatthiṭṭhānaṁ patvā lābhī hoti.
  Assādīsupi eseva nayo. Sādhuvaggo uttānatthoyevāti.
                         Jāṇussoṇivaggo dutiyo.
                        Catutthapaṇṇāsako niṭṭhito.
                         -----------------
-------------------------------------------------
[page 379]
                         21. 1. Karajakāyavagga
                 [211] Pañcamassa paṭhamādīni uttānatthāneva.
                     6. Saṁsappatipariyāyasuttavaṇṇanā 1-
      [216] Chaṭṭhe saṁsappatipariyāyaṁ 2- vo bhikkhave dhammapariyāyanti saṁsappanassa
  kāraṇaṁ desanāsaṅkhātaṁ dhammadesanaṁ. Saṁsappatīti taṁ kammaṁ karonto āsappati parisappati
  vipphandati. Jimhā gatīti tena kammena yaṁ gatiṁ gamissati, sā jimhā hoti.
  Jimhupapattīti tassa yaṁ gatiṁ upapajjissati, sāpi jimhāva hoti. Saṁsappajātikāti
  saṁsappanasabhāvā. Bhūtā bhūtassa upapatti hotīti bhūtasmā sabhāvato vijjamānakammā
  sattassa nibbatti hoti. Phassā phusantīti vipākaphassā phusanti.
                      7-8. Sañcetanikasuttadvayavaṇṇanā
      [217-218] Sattame sañcetanikānanti cetetvā pakappetvā katānaṁ. Upacitānanti
  citānaṁ vaḍḍhitānaṁ. Appaṭisaṁviditvāti tesaṁ kammānaṁ vipākaṁ avediyitvā.
  Byantībhāvanti vigatantabhāvaṁ 3- tesaṁ kammānaṁ paricchedaparivaṭumakāraṇaṁ. 4- Tañca kho
  diṭṭheva dhammeti tañca kho vipākaṁ diṭṭhadhammavedanīyaṁ diṭṭheva dhamme uppajjati. 5-
  Upapajjeti 6- upapajjavedanīyaṁ anantare attabhāve. Apare vā pariyāyeti
  aparāpariyavedanīyaṁ pana saṁsārappavatte sati satasahassameva attabhāveti. 7- Iminā idaṁ
  dasseti "saṁsārappavatte sati laddhavipākārahakamme 8- na vijjati so jagatippadeso, yattha
  ṭhito mucceyya pāpakammā"ti. Tividhāti tippakāRā. Kāyakammantasandosabyāpattīti
  kāyakammantassa dosasaṅkhātā 9- vipatti. Iminā nayena sabbapadāni veditabbāni. Aṭṭhame
  apaṇṇako maṇīti samantato caturasso pāsako.

  *  *  *  *  *  *
  Footnote: 1 chaṂa. saṁsappanīyasutta... 2 chaṂa. saṁsappanīyapariyāya 3 Ma. santibhāvaṁ
  4 chaṂa....vaṭumatākaraṇaṁ 5 chaṂa. ayaṁ pāṭho na dassati 6 Ma. upapajjāti,
  cha. upapajjanti 7 Sī. sahassime attabhāve vāti, chaṂa. sahassimepi attabhāveti
  8 Ma. paṭiladdhavipākavārakammena, cha. paṭiladdhavipākārahakamme 9 chaṂa. kāyakammantasaṅkhātā
-------------------------------------------------
[page 380]
                         9. Karajakāyasuttavaṇṇanā
      [219] Navame dukkhassāti vipākadukkhassa. Vaṭṭadukkhasseva vā. Imasmiṁ sutte
  maṇiopammaṁ natthi. Evaṁ vigatābhijjhoti ettha 1- evanti nipātamattaṁ. Yathā vā
  mettaṁ bhāventā vigatābhijjhā bhavanti, evaṁ vigatābhijjho. Evamassa vigatābhijjhatādīhi
  nīvaraṇavikkhambhanaṁ dassetvā idāni akusalanissaraṇāni kathento mettāsahagatenāti-
  ādimāha. Appamāṇanti appamāṇasattārammaṇatāya vā ciṇṇavasitāya vā appamāṇaṁ.
  Pamāṇakataṁ kammaṁ nāma kāmāvacarakammaṁ. Na taṁ tatrāva tiṭṭhatīti taṁ mahogho parittaṁ
  udakaṁ viya attano okāsaṁ gahetvā ṭhātuṁ na sakkoti, athakho naṁ oghe parittaṁ
  udakaṁ viya idameva appamāṇaṁ kammaṁ ajjhottharitvā attano vipākaṁ nibbatteti.
  Daharataggeti daharakālato paṭṭhāya.
      Nāyaṁ kāyo ādāya gamaniyoti imaṁ kāyaṁ gahetvā paralokaṁ gantuṁ nāma na
  sakkāti attho. Cittantaroti cittakāraṇo, athavā citteneva antariko. Ekasseva
  hi cuticittassa anantarā dutiyapaṭisandhicitte devo nāma hoti, nerayiko nāma
  hoti, tiracchānagato nāma hoti. Purimanayepi cittena kāraṇabhūtena devo nerayiko vā
  hotīti attho. Sabbantaṁ idha vedanīyanti diṭṭhadhammavedanīyakoṭṭhāsavasenetaṁ vuttaṁ. Na
  taṁ anubhavissatīti 2- mettāya upapajjavedanīyabhāvassa upacchinnattā upapajjavedanīya-
  vasena anugataṁ na bhavissati. Idaṁ pana 3- sotāpannasakadāgāmiariyapuggalānaṁ paccavekkhaṇaṁ
  veditabbaṁ. Anāgāmitāyāti jhānānāgāmitāya. Idha paññassāti imasmiṁ sāsane
  paññā idhapaññā nāma, sāsanacaritāya ariyapaññāya ṭhitassa ariyasāvakassāti attho.
  Uttariṁ vimuttinti 4- arahattaṁ. Dasamaṁ uttānatthamevāti.
                         Karajakāyavaggo paṭhamo.

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. anugaṁ bhavissatīti
  3 chaṂa. ayaṁ saddo na dissati 4 Sī. yuttassa 5 chaṂa. uttari vimuttinti
-------------------------------------------------
[page 381]
                       22. 2. Sāmaññavaggavaṇṇanā
      [221] Dutiyassa paṭhamaṁ ādiṁ katvā sabbā peyyālatanti uttānatthāyevāti.
                  Manorathapūraṇiyā nāma aṅguttaranikāyaṭṭhakathāya
                        dasakanipātavaṇṇanā niṭṭhitā.
                         -----------------
-------------------------------------------------
[page 382]
                         Ekādasakanipātavaṇṇanā
                            1. Nissayavagga
                       1-6. Kimatthiyasuttādivaṇṇanā
      [1-6] Ekādasakanipātassa paṭhamādīni heṭṭhā vuttanayāneva. Kevalañhettha
  ādito pañcasu nibbidāvirāgaṁ dvidhā bhinditvā ekādasaṅgāni katāni. Chaṭṭhe
  sikkhāpaccakkhānaṁ adhikaṁ.
                      7-8. Paṭhamasaññāsuttādivaṇṇanā
      [7-8] Sattame atthena atthoti atthena saddhiṁ attho. Byañjanena byañjananti
  byañjanena saddhiṁ byañjanaṁ. Saṁsandissatīti pavattissati. 1- Samessatīti samānaṁ
  bhavissati. Na viggayhissatīti na virujjhissati. 2- Aggapadasminti nibbāne.
  Aṭṭhame paccavekkhaṇā kathitā.
                          9. Saddhasuttavaṇṇanā
      [9] Navame doṇiyā baddhoti yavasassadoṇiyā samīpe baddho. Anantaraṁ 3-
  karitvāti abbhantare katvā. Jhāyatīti cinteti. Pajjhāyatīti ito cito ca nānap-
  pakārakajjhānaṁ jhāyati. 4- Nijjhāyatīti nirantaravasena nibaddhaṁ jhāyati. Paṭhavimpi nissāya
  jhāyatīti samāpattiyaṁ sanikantikavasenetaṁ vuttaṁ. Samāpattiyañhi sanikantikattā esa
  khaḷuṅko nāma kato. Āpādīsupi eseva nayo.
      Kathañca sandha 5- ājānīyajhāyitaṁ hotīti kathaṁ kāraṇākāraṇaṁ jānantassa
  sindhavassa jhāyitaṁ hoti. Yathā iṇantiādīsu iṇasadisaṁ bandhanasadisaṁ dhanajānisadisaṁ
  kalisaṅkhātamahāparādhasadisañca katvā attano abhimukhassa patodassa ajjhoharaṇasaṅkhātaṁ

  *  *  *  *  *  *
  Footnote: 1 chaṂa. sampavattissati 2 chaṂa. na virajjhissati
  3 chaṂa. antaraṁ 4 chaṂa. nānappakārakaṁ jhāyati 5 chaṂa. saddha
-------------------------------------------------
[page 383]
  Patanaṁ passatīti 1- attho. Neva paṭhaviṁ nissāya jhāyatīti samāpattisukhanikantiyā abhāvena
  paṭhavīārammaṇāya catukkapañcakajjhānasaññāya na jhāyati, nikantiyā abhāveneva so
  ājānīyo nāma hotīti. Jhāyati ca panāti nibbānārammaṇāya phalasamāpattiyā
  jhāyati. Paṭhaviyaṁ paṭhavīsaññā vibhūtā hotīti paṭhavārammaṇe uppannā catukka-
  pañcakajjhānasaññā vibhūtā pākaṭā hoti. "vibhūtā Bhante rūpasaññā avibhūtā
  aṭṭhikasaññā"ti imasmiñhi sutte samatikkamassa atthitāya vibhūtatā vuttā, idha pana
  vipassanāvasena aniccadukkhānattato diṭṭhattā vibhūtā nāma jātā. Āposaññādīsupi
  eseva nayo. Evamettha heṭṭhā viya samāpattivasena samatikkamaṁ avatvā
  vipassanāvāravasena 2- samatikkamo vutto. Evaṁjhāyīti evaṁ vipassanāpaṭipāṭiyā
  āgantvā uppāditāya phalasamāpattiyā jhāyanto.
                        10. Moranivāpasuttavaṇṇanā
      [10] Dasame accantaniṭṭhoti antaṁ atītattā 3- accantasaṅkhātaṁ avināsadhammaṁ
  nibbānaṁ niṭṭhā assāti accantaniṭṭho. Iminā nayena sesapadāni veditabbāni.
  Janetasminti janitasmiṁ, pajāyāti attho. Ye gottapaṭisārinoti ye janā tasmiṁ
  gotte paṭisaranti "ahaṁ gotamo ahaṁ kassapo"ti, tesu loke gottapaṭisārīsu khattiyo
  seṭṭho. Anumatā mayāti mama sabbaññutañāṇena saddhiṁ saṁsandetvā desitā mayā
  anuññātā. Sesaṁ sabbattha uttānatthamevāti.
                          Nissayavaggo paṭhamo.
                          --------------

  *  *  *  *  *  *
  Footnote: 1 chaṂa. vipassatīti 2 chaṂa. vipassanācāravasena 3 Sī.,Ma. atikkantā
-------------------------------------------------
[page 384]
                            2. Anussativagga
                      1-2. Mahānāmasuttadvayavaṇṇanā
      [11-12] Dutiyassa paṭhame nānāvihārehi viharatanti gihīnaṁ nibaddho eko
  vihāro nāma natthi, tasmā amhākaṁ anibaddhavihārena viharantānaṁ kena vihārena
  katarena nibaddhavihārena vihātabbanti pucchati. Ārādhakoti sampādako paripūrako.
  Dhammasotasamāpanno buddhānussatiṁ bhāvetīti dhammasotasamāpanno hutvā buddhānussatiṁ
  bhāveti. Dutiye gilānā vuṭṭhitoti gilāno hutvā vuṭṭhito.
                          3. Nandiyasuttavaṇṇanā
      [13] Tatiye kalyāṇamitteti sumitte. Evamettha kalyāṇamittavasena saṁghānussati
  kathitā. Kabaḷīkārabhakkhānanti 1- kāmāvacaradevānaṁ. Asamayavimuttoti asamayavimuttiyā
  vimutto khīṇāsavo.
                          4. Subhūtisuttavaṇṇanā
      [14] Catutthe ko nāma ayaṁ subhūti bhikkhūti jānantopi satthā kathāsamuṭṭhāpanatthaṁ
  pucchati. Saddhassa 2- upāsakassa puttoti anāthapiṇḍikaṁ sandhāyāha. Anāthapiṇḍikassa
  hi so 3- putto attano cūḷapitu santike pabbajito, atha naṁ subhūtitthero ādāya
  satthu santikaṁ agamāsi. Saddhāpadānesūti saddhānaṁ puggalānaṁ apadānesu lakkhaṇesu.
                          5. Mettasuttavaṇṇanā
      [15] Pañcame sukhaṁ supatīti yathā sesajanā samparivattamānā kākacchamānā dukkhaṁ
  supanti, evaṁ asupitvā sukhaṁ supati. Niddaṁ okkamantopi samāpattiṁ samāpanno
  viya hoti. Sukhaṁ paṭibujjhatīti yathā aññe nitthunantā vijambhamānā samparivattantā

  *  *  *  *  *  *
  Footnote: 1 chaṂa. kabaḷīkārāhārabhakkhānanti 2 chaṂa. sudattassa 3 chaṂa. ayaṁ pāṭho na dissati
-------------------------------------------------
[page 385]
  Dukkhaṁ paṭibujjhanti, evaṁ appaṭibujjhitvā vikasamānaṁ viya padumaṁ sukhaṁ nibbikāro
  paṭibujjhati. Na pāpakaṁ supinaṁ passatīti supinaṁ passantopi bhaddakameva supinaṁ passati,
  cetiyaṁ vandanto viya pūjaṁ karonto viya ca dhammaṁ suṇanto viya ca hoti. Yathā
  panaññe attānaṁ corehi samparivāritaṁ viya vāḷehi upaddutaṁ viya papāte patantaṁ
  viya ca passanti, na evaṁ pāpakaṁ supinaṁ passati.
      Manussānaṁ piyo hotīti ure āmukkamuttāhāro viya sīse pilandhitamālā
  viya ca manussānaṁ piyo hoti manāPo. Amanussānaṁ piyo hotīti yatheva manussānaṁ piyo,
  evaṁ 1- amanussānaṁ piyo hoti visākhatthero viya. Vatthu visuddhimagge 2- mettā-
  kammaṭṭhānaniddese vitthāritameva. Devatā rakkhantīti puttamiva mātāpitaro devatā
  rakkhanti. Nāssa aggi vā visaṁ vā satthaṁ vā kamatīti mettāvihārissa kāye uttarāya
  upāsikāya viya aggi vā, saṁyuttabhāṇacūḷasīvattherassa viya visaṁ vā saṅkiccasāmaṇerassa
  viya satthaṁ vā na kamati na pavisati, nāssa kāyaṁ vikopetīti vuttaṁ hoti. Dhenuvatthuṁpi
  cettha kathayanti. Ekā kira dhenu vacchakassa khīradhāraṁ muñcamānā aṭṭhāsi, eko
  luddako "taṁ vijjhissāmī"ti hatthena samparivattetvā dīghadaṇḍaṁ sattiṁ muñci. Sā
  tassā sarīraṁ āhacca tālapaṇṇaṁ viya vaṭṭamānā gatā, neva upacārabalena na
  appanābalena, kevalaṁ vacchake balavahitacittatāya. 3- Evaṁmahānubhāvā mettā.
      Tuvaṭaṁ cittaṁ samādhiyatīti mettāvihārino khippameva cittaṁ samādhiyati, natthi
  tassa dandhāyitattaṁ. Mukhavaṇṇo vippasīdatīti bandhanā pamuttaṁ tālapakkaṁ 4- viya cassa
  vippasannavaṇṇaṁ mukhaṁ hoti. Asammūḷho kālaṁ karotīti mettāvihārino sammohamaraṇaṁ
  nāma natthi, asammūḷho pana niddaṁ okkamanto viya kālaṁ karoti. Uttariṁ
  appaṭivijjhantoti mettāsamāpattito uttari arahattaṁ adhigantuṁ asakkonto ito
  cavitvā suttappabuddho viya brahmalokaṁ upapajjatīti.

  *  *  *  *  *  *
  Footnote: 1 chaṂa. ayaṁ saddo na dissati 2 visuddhi. 2/115 3 ṭīkā. balavapiyacittatāya
  4 chaṂa. pavuttatālapakkaṁ
-------------------------------------------------
[page 386]
                        6. Aṭṭhakanāgarasuttavaṇṇanā
      [16] Chaṭṭhe dasamoti jātigottavasena ceva sārappattakulagaṇanāya ca dasame
  ṭhāne gaṇīyati, tenassa dasamotveva nāmaṁ jātaṁ. Aṭṭhakanāgaroti aṭṭhakanagaravāSī.
  Kukkuṭārāmeti kukkuṭaseṭṭhinā kārite ārāme.
      Tena bhagavatā .pe. Sammadakkhātoti ettha ayaṁ saṅkhepattho:- yo so bhagavā samatiṁsa
  pāramiyo pūretvā sabbakilese bhañjitvā anuttaraṁ sammāsambodhiṁ abhisambuddho,
  tena bhagavatā tesaṁ tesaṁ sattānaṁ āsayānusayaṁ jānatā, hatthatale ṭhapitaṁ āmalakaṁ
  viya sabbañeyyadhamme passatā, apica pubbenivāsādīhi jānatā, dibbena cakkhunā
  passatā, tīhi vā vijjāhi chahi vā pana abhiññāhi jānatā, sabbattha appaṭihatena
  samantacakkhunā passatā, sabbadhammajānanasamatthāya paññāya jānatā, sabbasattānaṁ
  cakkhuvisayātītāni tirokuḍḍādigatāni cāpi rūpāni ativisuddhena maṁsacakkhunā vā
  passatā, attahitasādhikāya samādhipadaṭṭhānāya paṭivedhapaññāya jānatā, parahitasādhikāya karuṇā-
  padaṭṭhānāya desanāpaññāya passatā, antarāyikadhamme vā jānatā, niyyānikadhamme
  passatā, kilesārīnaṁ 1- hatattā arahatā, sammā sāmaṁ sabbadhammānaṁ buddhattā sammā-
  sambuddhenāti evaṁ catuvesārajjavasena catūhi kāraṇehi thomitena atthi nu kho
  ekadhammo akkhātoti.
      Abhisaṅkhatanti kataṁ uppāditaṁ. Abhisañcetayitanti cetitaṁ kappitaṁ. 2- So tattha
  ṭhitoti so tasmiṁ samathavipassanādhamme ṭhito. Dhammarāgena dhammanandiyāti padadvayenapi
  samathavipassanāsu chandarāgo vutto. Samathavipassanāsu hi sabbena sabbaṁ chandarāgaṁ
  pariyādiyituṁ sakkonto arahā hoti, asakkonto anāgāmī hoti. So samathavipassanāsu
  chandarāgassa appahīnattā catutthajjhānacetanāya suddhāvāse nibbattati. Ayaṁ ācariyānaṁ
  samānatthakathā.

  *  *  *  *  *  *
  Footnote: 1 chaṂa. arīnaṁ 2 chaṂa. cetayitaṁ kappayitaṁ
-------------------------------------------------
[page 387]
      Vitaṇḍavādī panāha "teneva dhammarāgenāti vacanato akusalena suddhāvāse
  nibbattatī"ti. So "suttaṁ āharāhī"ti vattabbo. Addhā aññaṁ apassanto idameva
  āharissati. Tato vattabbo "kiṁ panidaṁ suttaṁ nītatthaṁ, udāhu neyyatthan"ti. Addhā
  "nītatthan"ti vakkhati. Tato vattabbo:- evaṁ sante anāgāmiphalatthikena samathavipassanāsu
  chandarāgo kattabbo bhavissati, chandarāge uppādite anāgāmiphalaṁ paṭiladdhaṁ bhavissati,
  mā "suttaṁ me laddhan"ti yaṁ vā taṁ vā dīpehi. Pañhaṁ pucchantehi 1- ācariyassa
  santike uggahetvā attharasaṁ paṭivijjhitvā kathetuṁ vaṭṭati. Akusalena hi sagge
  kusalena ca apāye paṭisandhi nāma natthi. Vuttañhetaṁ bhagavatā:-
      "na bhikkhave lobhajena kammena dosajena kammena mohajena kammena
      devā paññāyanti, manussā paññāyanti, yā vā panaññāpi kāci
      sugatiyo. Athakho bhikkhave lobhajena kammena dosajena kammena mohajena
      kammena nirayo paññāyati, tiracchānayoni paññāyati, pittivisayo
      paññāyati, yā vā panaññāpi kāci duggatiyo"ti 2-
  evaṁ saññāpetabbo. Sace sañjānāti. Sañjānātu. No ce sañjānāti, "gaccha
  pātova vihāraṁ pavisitvā yāguṁ pivāhī"ti uyyojetabbo.
      Ayampi kho gahapati ekadhammo sammadakkhātoti 3- ekadhammaṁ pucchitena "ayaṁpi
  ekadhammo akkhāto, ayaṁpi ekadhammo akkhāto"ti evaṁ pucchāvasena kathitattā
  ekādasapi dhammā ekadhammo nāma kato. Amatuppattiatthena vā sabbepi ekadhammoti
  vattuṁ vaṭṭati.
      Nidhimukhaṁ gavesantoti nidhiṁ pariyesanto. Sakidevāti ekappayogeneva. Kathaṁ pana
  ekappayogeneva ekādasannaṁ nidhīnaṁ adhigamo hotīti? idhekacco araññe jīvitavuttiṁ

  *  *  *  *  *  *
  Footnote: 1 chaṂa. kathentena hi 2 aṅ. chakka. 22/310/378 (syā) 3 chaṂa. akkhātoti
-------------------------------------------------
[page 388]
  Gavesamāno carati. Tamenaṁ aññataro atthacarako disvā "kiṁ bho carasī"ti pucchati.
  So "jīvitavuttiṁ pariyesāmī"ti āha. Itaro "tenahi samma āgaccha, etaṁ pāsāṇaṁ
  pavattehī"ti 1- āha. So taṁ pavattetvā 2- uparūpariṭṭhitā vā kucchiyā kucchiṁ
  āhacca ṭhitā vā ekādasa kumbhiyo passati. Evaṁ ekappayogena ekādasannaṁ adhigamo
  hotīti.
      Ācariyadhanaṁ pariyesissantīti aññatitthiyā hi yassa santike sippaṁ
  uggaṇhanti, tassa sippuggahaṇato pure vā pacchā vā antarantarā vā gehato
  nīharitvā dhanaṁ denti. Yesaṁ gehe natthi, te ñātisabhāgato pariyesanti. Yesaṁ tampi
  natthi, te sabhāgato pariyesanti. Tathā alabhamānā bhikkhaṁpi caritvā dentiyeva. Taṁ
  sandhāyetaṁ vuttaṁ.
      Kiṁ panāhanti bāhirakā tāva aniyyānikepi sāsane sippamattadāyakassa
  dhanaṁ pariyesanti, ahaṁ pana evaṁvidhe niyyānikasāsane ekādasavidhaṁ amatuppattipaṭipadaṁ
  desentassa ācariyassa pūjaṁ kiṁ na karissāmi, karissāmiyevāti vadati. Pacceka-
  dussayugena acchādesīti ekamekassa bhikkhuno ekekaṁ dussayugaṁ adāsīti attho.
  Samudācāravacanaṁ panettha evarūpaṁ hoti, tasmā acchādesīti vuttaṁ. Pañcasataṁ vihāranti
  pañcasatagghanikaṁ paṇṇasālaṁ kāresīti attho.
                         7. Gopālasuttavaṇṇanā
      [17] Sattame tisso kathā ekanāḷikā caturassā nisinnavattikāti. Tattha
  pāliṁ vatvā ekekassa padassa atthakathanaṁ ekanāḷikā nāMa. Apaṇḍitagopālakaṁ
  dassetvā, apaṇḍitabhikkhuṁ dassetvā, paṇḍitagopālakaṁ dassetvā, paṇḍitabhikkhuṁ
  dassetvāti catukkaṁ bandhitvā kathanaṁ caturassā nāMa. Apaṇḍitagopālakaṁ dassetvā
  pariyosānagamanaṁ, apaṇḍitabhikkhuṁ dassetvā pariyosānagamanaṁ, paṇḍitagopālakaṁ dassetvā

  *  *  *  *  *  *
  Footnote: 1 chaṂa. pavaṭṭehīti 2 chaṂa. pavaṭṭetvā
-------------------------------------------------
[page 389]
  Pariyosānagamanaṁ, paṇḍitabhikkhuṁ dassetvā pariyosānagamananti ayaṁ nisinnavattikā nāMa.
  Ayaṁ idha sabbācariyānaṁ āciṇṇā.
      Ekādasahi bhikkhave aṅgehīti ekādasahi aguṇakoṭṭhāsehi. Gogaṇanti gomaṇḍalaṁ.
  Pariharitunti gahetvā 1- vicarituṁ. Phātiṁ kātunti vuḍḍhiṁ āpādetuṁ. Idhāti imasmiṁ
  loke. Na rūpaññū hotīti gaṇanato vā vaṇṇato vā rūpaṁ na jānāti. Gaṇanato
  na jānāti nāma attano gunnaṁ sataṁ vā sahassaṁ vāti saṅkhyaṁ na jānāti,
  so gāvīsu haṭāsu vā palātāsu vā gogaṇaṁ gaṇetvā "ajja ettakā na
  dissantī"ti dve tīṇi gāmantarāni vā aṭaviṁ vā vicaranto na pariyesati. Aññesaṁ
  gāvīsu attano gogaṇaṁ paviṭṭhāsupi gogaṇaṁ gahetvā "imā ettikā gāvo na
  amhākan"ti yaṭṭhiyā pothetvā na nīharati. Tassa naṭṭhā gāviyo naṭṭhāva honti.
  Paragāviyo gahetvā carati. Gosāmikā disvā "ayaṁ ettakaṁ kālaṁ amhākaṁ dhenū
  duhī"ti tajjetvā attano gāviyo gahetvā gacchanti. Tassa gogaṇopi parihāyati,
  pañca gorasaparibhogatopi paribāhiro hoti. Vaṇṇato na jānāti nāma "ettikā
  gāvī rattā, ettikā setā, ettikā kāḷā, ettikā odātā, ettikā
  kabarā, ettikā pāṭalāti 2- na jānāti. So gāvīsu haṭāsu vā palātāsu vā
  .pe. Pañcagorasaparibhogatopi paribāhiro hoti.
      Na lakkhaṇakusalo hotīti 3- gāvīnaṁ sarīre kataṁ dhanusattisūlādibhedaṁ lakkhaṇaṁ na
  jānāti. So gāvīsu haṭāsu vā palātāsu vā "ajja asukalakkhaṇā ca asukalakkhaṇā
  ca gāvo na dissantī"ti .pe. Pañcagorasaparibhogatopi paribāhiro hoti.
      Na āsāṭikaṁ sāṭetāti gunnaṁ jāṇukaṇṭakādīhi pahaṭaṭṭhānesu vaṇo hoti.
  Tattha nīlamakkhikā aṇḍakāni ṭhapenti, tesaṁ āsāṭikāni nāMa. 4- Tāni daṇḍakena

  *  *  *  *  *  *
  Footnote: 1 chaṂa. pariggahetvā 2 chaṂa. nīlāti
  3 chaṂa. na lakkhaṇakusaloti 4 chaṂa. āsāṭikāti nāmaṁ
-------------------------------------------------
[page 390]
  Apanetvā bhesajjaṁ dātabbaṁ hoti, bālo gopālako tathā na karoti. Tena
  vuttaṁ "na āsāṭikaṁ sāṭetā 1- hotī"ti. Tassa gunnaṁ vaṇā vaḍḍhanti, gambhīrā
  honti, pāṇakā kucchiṁ pavisanti, gāvo gelaññābhibhūtā neva yāvadatthaṁ tiṇaṁ
  khādituṁ na pānīyaṁ pātuṁ sakkonti. Tattha gunnaṁ khīraṁ chijjati, goṇānaṁ javo
  hāyati, ubhayesampi jīvitantarāyo hoti. Evamassa gogaṇopi parihāyati .pe. Pañca
  gorasatopi paribāhiro hoti.
      Na vaṇaṁ paṭicchādetā hotīti gunnaṁ vuttanayeneva sañjāte vaṇe 2- bhesajjaṁ
  datvā vākena vā cīrakena vā bandhitvā paṭicchādetabbo hoti. Bālagopālako
  taṁ na karoti. Athassa 3- gunnaṁ vaṇehi yūsā paggharati, tā aññamaññaṁ nighaṁsanti.
  Tena aññesampi vaṇā jāyanti. Evaṁ gāvo gelaññābhibhūtā neva yāvadatthaṁ
  tiṇāni khādituṁ .pe. Paribāhiro hoti.
      Na dhūmaṁ kattā hotīti antovasse ḍaṁsamakasādīnaṁ ussannakāle gogaṇe vajaṁ
  paviṭṭhe tattha tattha dhūmo kātabbo hoti. Apaṇḍitagopālako taṁ na karoti,
  gogaṇo sabbarattiṁ ḍaṁsādīhi upadduto niddaṁ alabhitvā punadivase araññe tattha
  tattha rukkhamūlādīsu nipajjitvā niddāyati. Neva yāvadatthaṁ tiṇāni khādituṁ .pe.
  Paribāhiro hoti.
      Na titthaṁ jānātīti titthaṁpi samanti vā visamanti vā sagāhanti vā niggāhanti
  vā na jānāti. So atitthena gāviyo otāreti. Tāsaṁ visamatitthe pāsāṇādīni
  akkamantīnaṁ pādā bhijjanti. Sagāhaṁ gambhīratitthaṁ otiṇṇe kumbhīlādayo gāvo
  gaṇhanti. "ajja Ettikā gāvo naṭṭhā, ajja ettikā gāvo naṭṭhā"ti vattabbataṁ
  āpajjanti. Evamassa gogaṇopi parihāyati .pe. Pañcagorasatopi paribāhiro hoti.

  *  *  *  *  *  *
  Footnote: 1 chaṂa. hāretā 2 chaṂa. sañjāto vaṇo 3 Sī. avassaṁ, pa.sū
  2/346/166 mahāgopālakasutta
-------------------------------------------------
[page 391]
      Na pītaṁ jānātīti pītaṁpi apītaṁ na jānāti. Gopālakena hi "imāya gāviyā
  pītaṁ, imāya na pītaṁ, imāya pānīyatitthe okāso laddho, imāya na laddho"ti
  evaṁ pītāpītaṁ jānitabbaṁ hoti. Ayaṁ pana divasabhāge araññe gogaṇaṁ rakkhitvā
  "pānīyaṁ pāyessāmī"ti nadiṁ vā taḷākaṁ vā ogāhetvā gacchati. Tattha mahāusabhā
  ca anusabhā ca balavagāviyo ca 1- dubbalāni ceva mahallikāni ca gorūpāni siṅgehi
  vā phāsukāhi vā paharitvā attano okāsaṁ katvā ūruppamāṇaṁ udakaṁ pavisitvā
  yathākāmaṁ pivanti. Avasesā okāsaṁ alabhamānā tīre ṭhatvā kalalamissakaṁ udakaṁ
  pivanti vā apītāeva vā honti. Atha so gopālako piṭṭhiyaṁ paharitvā puna
  araññaṁ paveseti. Tattha apītā gāviyo pipāsāya sussamānā yāvadatthaṁ tiṇāni
  khādituṁ na sakkonti. Tattha gunnaṁ khīraṁ chijjati. Goṇānaṁ javo hāyati .pe.
  Paribāhiro hoti.
      Na vīthiṁ jānātīti "ayaṁ maggo samo khemo, ayaṁ visamo sāsaṅko sappaṭibhayo"ti
  na jānāti. So samaṁ khemaṁ maggaṁ vajjetvā gogaṇaṁ itaraṁ maggaṁ paṭipādeti.
  Tattha gāvo sīhabyagghādīnaṁ gandhena coraparassayena ca abhibhūtā bhantamigasappaṭibhāgā
  gīvaṁ ukkhipitvā tiṭṭhanti, neva yāvadatthaṁ tiṇāni khādanti, na pānīyaṁ pivanti.
  Tattha gunnaṁ khīraṁ chijjati .pe. Paribāhiro hoti.
      Na gocarakusalo hotīti gopālakena hi gocarakusalena bhavitabbaṁ, pañcāhikacāro
  vā sattāhikacāro vā jānitabbo. Ekāya disāya gogaṇaṁ cāretvā punadivase
  tattha na cāretabbo. Mahatā hi gogaṇena āciṇṇaṭṭhānaṁ 2- bheritalaṁ viya suddhaṁ
  hoti nittiṇaṁ, udakaṁpi āluḷissati. 3- Tasmā pañcame vā sattame vā divase puna
  tattha cāretuṁ vaṭṭati. Ettakena hi tiṇampi paṭiviruhati, udakampi pasīdati, ayaṁ pana
  imaṁ pañcādikacāraṁ vā sattāhikacāraṁ vā na jānāti, divase divase rakkhitaṭṭhāneyeva

  *  *  *  *  *  *
  Footnote: 1 Sī. mahāvasabhā ca 2 chaṂa. ciṇṇaṭṭhānaṁ 3 chaṂa. āluḷīyati
-------------------------------------------------
[page 392]
  Rakkhati. Athassa gogaṇo haritatiṇaṁ na labhati, sukkhatiṇaṁ khādanto kalalamissakaṁ udakaṁ
  pivati. Tattha gunnaṁ khīraṁ chijjati .pe. Paribāhiro hoti.
      Anavasesadohī ca hotīti paṇḍitagopālakena hi yāva vacchakassa maṁsalohitaṁ
  saṇṭhāti, tāva ekaṁ dve thane ṭhapetvā sāvasesadohinā bhavitabbaṁ. Ayaṁ vacchakassa kiñci
  asesetvā 1- duhati. Khīrapako 2- vaccho khīrapipāsāya sussati, saṇṭhātuṁ asakkonto
  kampamāno mātu parato patitvā kālaṁ karoti. Mātā puttakaṁ disvā "mayhaṁ
  puttako attano mātukhīraṁ pātuṁ na labhatī"ti puttasokena neva yāvadatthaṁ tiṇāni
  khādituṁ na pānīyaṁ pātuṁ sakkoti, thanesu khīraṁ chijjati. Evamassa gogaṇopi parihāyati
  .pe. Pañcagorasatopi paribāhiro hoti.
      Gunnaṁ pitiṭṭhānaṁ karontīti gopitaro. Gāvo pariṇāyanti yathāruciṁ gahetvā
  gacchantīti gopariṇāyakā. Te na atirekapūjāyāti paṇḍito gopālako evarūpe
  usabhe atirekapūjāya pūjeti, paṇītaṁ gobhattaṁ deti, gandhapañcaṅgulikehi maṇḍeti,
  mālaṁ pilandheti, siṅgesu suvaṇṇarajatakosake ca ṭhapeti, 3- rittiṁ padīpaṁ jāletvā
  celavitānassa heṭṭhā sayāpeti. Ayaṁ pana tato ekasakkārampi na karoti. Usabhā
  atirekapūjaṁ alabhamānā gogaṇaṁ na rakkhanti, parissayaṁ na vārenti. Evamassa gogaṇopi
  parihāyati .pe. Pañcagorasatopi paribāhiro hoti.
      Idhāti imasmiṁ sāsane. Na rūpaññū hotīti "cattāri ca mahābhūtāni catunnañca
  mahābhūtānaṁ upādāyarūpan"ti evaṁ vuttaṁ rūpaṁ dvīhākārehi na jānāti gaṇanato
  vā samuṭṭhānato vā. Gaṇanato na jānāti nāma:- "cakkhvāyatanaṁ sotaghānajivhākāyarūpa-
  saddagandharasaphoṭṭhabbāyatanaṁ, itthindriyaṁ purisindriyaṁ jīvitindriyaṁ
  kāyaviññatti vacīviññatti ākāsadhātu āpodhātu rūpassa lahutā, mudutā, kammaññatā,

  *  *  *  *  *  *
  Footnote: 1 chaṂa. anavasesetvā 2 Ma. khīrūpako 3 chaṂa. dhāreti
-------------------------------------------------
[page 393]
  Upacayo, santati, jaratā, rūpassa aniccatā, kavaḷiṅkāro āhāro"ti evaṁ pāliyaṁ 1-
  āgatā pañcavīsati rūpakoṭṭhāsāti na jānāti. Seyyathāpi so gopālako gaṇanato
  gunnaṁ rūpaṁ na jānāti, tathūpamo ayaṁ bhikkhu. So gaṇanato rūpaṁ ajānanto rūpaṁ
  pariggahetvā arūpaṁ vavatthapetvā rūpārūpaṁ pariggahetvā paccayaṁ sallakkhetvā
  lakkhaṇaṁ āropetvā kammaṭṭhānaṁ matthakaṁ pāpetuṁ na sakkoti. So yathā tassa gopālakassa
  gogaṇo na vaḍḍhati, evaṁ imasmiṁ sāsane sīlasamādhivipassanāmaggaphalanibbānehi na
  vaḍḍhati. Yathā ca so gopālako pañcahi gorasehi paribāhiro hoti, evamevāyaṁ
  asekhena sīlakkhandhena asekhena samādhipaññāvimuttivimuttiñāṇadassanakkhandhenāti pañcahi
  dhammakkhandhehi paribāhiro hoti.
      Samuṭṭhānato na jānāti nāma:- "ettakaṁ rūpaṁ ekasamuṭṭhānaṁ, ettakaṁ dvisamuṭ-
  ṭhānaṁ, ettakaṁ tisamuṭṭhānaṁ, ettakaṁ catusamuṭṭhānaṁ, ettakaṁ nakutocisamuṭṭhānan"ti
  na jānāti. Seyyathāpi so gopālako vaṇṇato gunnaṁ rūpaṁ na jānāti, tathūpamo
  ayaṁ bhikkhu. So samuṭṭhānato rūpaṁ ajānanto rūpaṁ pariggahetvā arūpaṁ vavatthapetvā
  .pe. Paribāhiro hoti.
      Na lakkhaṇakusalo hotīti "kammalakkhaṇo bālo, kammalakkhaṇo paṇḍito"ti
  evaṁ vuttaṁ kusalākusalakammaṁ paṇḍitabālalakkhaṇanti na jānāti. So evaṁ ajānanto
  bāle vajjetvā paṇḍite na sevati. Bāle vajjetvā paṇḍite asevanto kappiyā-
  kappiyaṁ kusalākusalaṁ sāvajjānavajjaṁ garukalahukaṁ satekicchātekicchaṁ kāraṇākāraṇaṁ na
  jānāti. Taṁ ajānanto kammaṭṭhānaṁ gahetvā vaḍḍhetuṁ na sakkoti. So yathā
  tassa gopālakassa gogaṇo na vaḍḍhati, evaṁ imasmiṁ sāsane yathāvuttehi sīlādīhi
  na vaḍḍhati. So gopālako viya pañcahi gorasehi, pañcahi dhammakkhandhehi paribāhiro
  hoti.

  *  *  *  *  *  *
  Footnote: 1 abhi.saṁ. 34/595/181 rūpakaṇḍa
-------------------------------------------------
[page 394]
      Na āsāṭikaṁ sāṭetā hotīti "uppannaṁ kāmavitakkan"ti evaṁ vutte kāma-
  vitakkādayo na vinodeti. So imaṁ akusalavitakkaṁ asodhetvā 1- vitakkavasiko hutvā
  vicaranto kammaṭṭhānaṁ gahetvā vaḍḍhetuṁ na sakkoti. So yathā tassa gopālakassa
  .pe. Paribāhiro hoti.
      Na vaṇaṁ paṭicchādetā hotīti "cakkhunā rūpaṁ disvā nimittaggāhī hotī"ti-
  ādinā nayena sabbārammaṇesu nimittaṁ gaṇhanto yathā so gopālako vaṇaṁ
  na paṭicchādeti, evaṁ saṁvaraṁ na sampādeti. So vivaṭadvāro vicaranto kammaṭṭhānaṁ
  gahetvā vaḍḍhetuṁ na sakkoti .pe. Paribāhiro hoti.
      Na dhūmaṁ kattā hotīti so gopālako dhūmaṁ viya dhammadesanādhūmaṁ na karoti,
  dhammakathaṁ vā sarabhaññaṁ vā upanisinnakathaṁ vā anumodanaṁ vā na karoti, tato
  naṁ manussā "bahussuto guṇavā"ti na jānanti. Te guṇāguṇaṁ ajānantā catūhi
  paccayehi saṅgahaṁ na karonti. So paccayehi kilamamāno buddhavacanaṁ sajjhāyaṁ kātuṁ
  vattapaṭivattaṁ pūretuṁ kammaṭṭhānaṁ gahetvā vaḍḍhetuṁ na sakkoti .pe. Paribāhiro
  hoti.
      Na titthaṁ jānātīti titthabhūte bahussutabhikkhū na upasaṅkamati. Anupasaṅkamanto
  "idaṁ bhante byañjanaṁ kathaṁ pūretabbaṁ, 2- imassa bhāsitassa ko attho, imasmiṁ ṭhāne
  pāli kiṁ vadati, imasmiṁ ṭhāne attho kiṁ dīpetī"ti evaṁ na paripucchati na paripañhati,
  na jānāpetīti attho. Tassa te evaṁ aparipucchitā avivaṭaṁ 3- na vivaranti, bhājetvā
  na dassenti, anuttānīkataṁ 4- na uttānīkaronti, apākaṭaṁ na pākaṭaṁ karonti.
  Anekavihitesu ca kaṅkhāṭṭhānīyesu dhammesūti anekavidhāsu kaṅkhāsu ekaṁ kaṅkhaṁpi na
  paṭivinodenti. Kaṅkhāyeva hi kaṅkhāṭṭhānīyā dhammā nāMa. Tattha ekaṁ kaṅkhaṁpi

  *  *  *  *  *  *
  Footnote: 1 chaṂa. āsāṭikaṁ ahāretvā 2 chaṂa. ropetabbaṁ 3 chaṂa. avivaṭañceva
  4 chaṂa. anuttatānīkatañca
-------------------------------------------------
[page 395]
  Na nīharantīti attho. So evaṁ bahussutatitthaṁ anupasaṅkamitvā sakaṅkho kammaṭṭhānaṁ
  gahetvā vaḍḍhetuṁ na sakkoti. Yathā vā so gopālako titthaṁ na jānāti,
  evaṁ ayaṁpi bhikkhu dhammatitthaṁ na jānāti. Ajānanto avisaye pañhaṁ pucchati,
  ābhidhammikaṁ upasaṅkamitvā kappiyākappiyaṁ pucchati, vinayadharaṁ upasaṅkamitvā
  rūpārūpaparicchedaṁ pucchati. Te avisaye puṭṭhā kathetuṁ na sakkonti. So attanā sakaṅkho
  kammaṭṭhānaṁ gahetvā vaḍḍhetuṁ na sakkoti .pe. Paribāhiro hoti.
      Na pītaṁ jānātīti yathā so gopālako pītāpītaṁ na jānāti, evaṁ dhammūpasañhitaṁ
  pāmujjaṁ na jānāti na labhati. Savanamayaṁ puññakiriyāvatthuṁ nissāya ānisaṁsaṁ
  na vindati, dhammassavanaggaṁ gantvā sakkaccaṁ na suṇāti, nisinno niddāyati,
  kathaṁ katheti, aññāvihitako hoti. So sakkaccaṁ dhammaṁ assuṇanto kammaṭṭhānaṁ
  gahetvā vaḍḍhetuṁ na sakkoti .pe. Paribāhiro hoti.
      Na vīthiṁ jānātīti so gopālako maggāmaggaṁ viya "ayaṁ lokiyo, ayaṁ lokuttaro"ti
  ariyaṁ aṭṭhaṅgikaṁ maggaṁ yathābhūtaṁ nappajānāti. Ajānanto lokiyamagge abhinivisitvā
  lokuttaraṁ nibbattetuṁ na sakkoti .pe. Paribāhiro hoti.
      Na gocarakusalo hotīti so gopālako pañcāhikasattāhikacāraṁ viya cattāro
  satipaṭṭhāne "ime lokiyā, ime lokuttarā"ti yathābhūtaṁ nappajānāti. Ajānanto sukhuma-
  kammaṭṭhānesu 1- attano ñāṇaṁ apanāmetvā lokiyasatipaṭṭhāne abhinivisitvā lokuttaraṁ
  nibbattetuṁ na sakkoti .pe. Paribāhiro hoti.
      Anavasesadohī hotīti paṭiggahaṇe mattaṁ ajānanto anavasesaṁ duhati. Niddesa-
  vāre panassa abhihaṭṭhuṁ pavārentīti abhiharitvā pavārenti. Ettha dve abhihārā
  vācābhihāro paccayābhihāro ca. Vācābhihāro nāma manussā bhikkhussa santikaṁ gantvā

  *  *  *  *  *  *
  Footnote: 1 chaṂa. sukhumaṭṭhānesu
-------------------------------------------------
[page 396]
  "vadeyyātha Bhante yena attho"ti pavārenti. Paccayābhihāro nāma vatthādīni
  vā sappinavanītādīni vā gahetvā bhikkhussa santikaṁ gantvā "gaṇhatha bhante
  yāvatakena attho"ti vadanti. Tatra bhikkhu mattaṁ na jānātīti bhikkhu tesu paccayesu
  pamāṇaṁ na jānāti. "dāyakassa Vaso veditabbo, deyyadhammassa vaso veditabbo,
  attano thāmo veditabbo"ti iminā nayena pamāṇayuttakaṁ aggahetvā yaṁ āharanti,
  taṁ sabbaṁ gaṇhātīti attho. Manussā vippaṭisārino na puna abhiharitvā pavārenti.
  So paccayehi kilamanto kammaṭṭhānaṁ gahetvā vaḍḍhetuṁ na sakkoti .pe. Paribāhiro
  hoti.
      Te na atirekapūjāya pūjetā hotīti so gopālako mahāusabhe viya te there
  bhikkhu imāya āvi ceva raho ca mettākāyakammādikāya atirekapūjāya na pūjeti. Tato
  te therā "ime amhesu garucittīkāraṁ na karontī"ti navake bhikkhū dvīhi saṅgahehi
  na gaṇhanti, neva dhammasaṅgahena saṅgaṇhanti na āmisasaṅgahena saṅgaṇhanti,
  cīvarena vā pattena vā pattapariyāpannena vā vasanaṭṭhānena vā kilamante
  nappaṭijagganti, pāliṁ vā aṭṭhakathaṁ vā dhammakathābandhaṁ vā guḷhaganthaṁ vā na
  sikkhāpenti. Navakā therānaṁ santikā sabbaso ime dve saṅgahe alabhamānā
  imasmiṁ sāsane patiṭṭhātuṁ na sakkonti. Yathā tassa gopālakassa gogaṇo na
  vaḍḍhati, evaṁ sīlādīhi na vaḍḍhanti. Yathā ca so gopālako pañcahi gorasehi, evaṁ
  pañcahi dhammakkhandhehi paribāhirā honti. Sukkapakkho kaṇhapakkhe vuttavipallāsa-
  vasena yojetvā veditabbo. 1- Sesaṁ imasmiṁ ceva vagge ito ca uttari sabbasuttesu
  uttānatthamevāti. 1-
                  Manorathapūraṇiyā nāma aṅguttaranikāyaṭṭhakathāya
                      ekādasakanipātavaṇṇanā niṭṭhitā.

  *  *  *  *  *  *
  Footnote: 1-1 chaṂa. ime pāṭhā na dissanti
-------------------------------------------------
[page 397]
               Nigamanakathā
        ettāvatā ca:-
               āyācito sumatinā therena bhadantajotipālena
               kañcipurādīsu mayā pubbe saddhiṁ vasantena.
               Varatambapaṇṇidīpe mahāvihārampi vasanakālepi
               vātahate viya 1- dume valañjamānamhi saddhamme.
               Pāraṁ piṭakattayasāgarassa gantvā ṭhitena sumatinā
               parisuddhājīvenābhiyācitopi jīvakenāpi.
               Dhammakathānayanipuṇehi dhammakathikehi aparimāṇehi,
               2- (parikiḷitaparipajjitassa samāyacitrassa.
               Aṭṭhakathaṁ aṅguttaramahānikāyassa kātumāraddho) 2-
               yamahaṁ cirakālaṭṭhitimicchanto sāsanavarassa.
               Sā hi mahāaṭṭhakathāya sāramādāya niṭṭhitā esā
               catunavutipparimāṇāya pāliyā bhāṇavārehi.
               Sabbāgamasaṁvaṇṇanamanoratho pūrito ca me yasmā
               etāya manorathapūraṇīti nāmaṁ tato assā.
               Ekūnasaṭṭhimatto visuddhimaggopi bhāṇavārehi
               atthappakāsanatthāya āgamānaṁ kato yasmā.
               Tasmā tena sahāyaṁ gāthāgaṇanānayena aṭṭhakathā
               tīhādhikadiyaḍḍhasataṁ viññeyyā bhāṇavārānaṁ.
               Tīhādhikadiyaḍḍhasatapmāṇamiti bhāṇavārato esā
               samayaṁ pakāsayantī mahāvihārādhivāsīnaṁ.
               Mūlaṭṭhakathāsāraṁ ādāya mayā imaṁ karontena
               yaṁ puññamupacitaṁ hotu loko sadā sukhitoti. 3-

  *  *  *  *  *  *
  Footnote: 1 chaṂa. vākaṁ gate viya 2-2 chaṂa. ime pāṭhā na dissanti
  3 Sī. tena sabbaloko sukhī hotūti, ka. tena sabbo sukhī lokoti
-------------------------------------------------
[page 398]
      Paramasuvisuddhasaddhābuddhiviriyapaṭimaṇḍitena sīlācārajjavamaddavatādi-
  guṇasamudayasamuditena sakasamayasamayantaragahanajjhogāhanasamatthena paññāveyyattiyasamannāgatena
  tipiṭakapariyattippabhede sāṭṭhakathe satthusāsane appaṭihatañāṇappabhāvena mahāveyyā-
  karaṇena karaṇasampattijanitasukhaviniggatamadhuroḷāravacanavaṇṇayuttena yuttamuttavādinā vā
  divarena mahākavinā pabhinnapaṭisambhidāparivāre chaḷabhiññādippabhedaguṇapaṭimaṇḍite
  uttarimanussadhamme suppatiṭṭhitabuddhīnaṁ therānaṁ theravaṁsappadīpānaṁ mahāvihāravāsīnaṁ
  vaṁsālaṅkārabhūtena suvipulavisuddhabuddhinā buddhaghosoti garūhi katanāmadheyyena therena
  katā ayaṁ manorathapūraṇī nāma aṅguttaranikāyaṭṭhakathā:-
      tāva tiṭṭhatu lokasmiṁ lokanittharaṇesinaṁ
      dasseti kulaputtānaṁ nayaṁ cittavisuddhiyā.
      Yāva buddhoti nāmampi suddhacittassa tādino
      lokamhi lokajeṭṭhassa pavattati mahesinoti.
                           Manorathapūraṇī nāma
                 aṅguttaranikāyaṭṭhakathā sabbākārena niṭṭhitā.
-------------------------------------------------
