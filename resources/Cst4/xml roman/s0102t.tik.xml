<?xml version="1.0" encoding="UTF-16"?>
<?xml-stylesheet type="text/xsl" href="tipitaka-deva.xsl"?>
<TEI.2>
<teiHeader></teiHeader>
<text>
<front></front>
<body xml:space="preserve">
<p rend="centre">.. namo tassa bhagavato arahato sammāsambuddhassa..</p>

<p rend="nikaya">dīghanikāye</p>

<div id="dn2" n="dn2" type="book">
<head rend="book">mahāvaggaṭīkā</head>

<div id="dn2_1" n="dn2_1" type="sutta">
<head rend="chapter">1. mahāpadānasuttavaṇṇanā</head>

<p rend="subhead">pubbenivāsapaṭisaṃyuttakathāvaṇṇanā</p>

<p rend="bodytext" n="1"><hi rend="paranum">1</hi><hi rend="dot">.</hi> yathājātānaṃ <pb ed="P" n="2.0001"/><pb ed="V" n="2.0001"/><pb ed="M" n="2.0001"/> karerirukkhānaṃ ghanapattasākhāviṭapehi maṇḍapasaṅkhepehi sañchanno padeso <hi rend="bold">‘‘karerimaṇḍapo’’</hi>ti adhippeto. <hi rend="bold">dvāre</hi>ti dvārasamīpe. dvāre ṭhitarukkhavasena aññatthāpi samaññā atthīti dassetuṃ <hi rend="bold">‘‘yathā’’</hi>tiādi vuttaṃ. kathaṃ pana bhagavā mahāgandhakuṭiyaṃ avasitvā tadā karerikuṭikāyaṃ vihāsīti? sāpi buddhassa bhagavato vasanagandhakuṭi evāti dassento <hi rend="bold">‘‘antojetavane’’</hi>tiādimāha. <hi rend="bold">salaḷāgāra</hi>nti devadārurukkhehi katagehaṃ. <hi rend="bold">pakatibhattassa pacchato</hi>ti bhikkhūnaṃ pākatikabhattakālato pacchā, ṭhitamajjhanhikato uparīti attho. <hi rend="bold">piṇḍapātato paṭikkantāna</hi>nti piṇḍapātabhojanato apetānaṃ. tenāha <hi rend="bold">‘‘bhattakicca’’</hi>ntiādi.</p>

<p rend="bodytext">maṇḍalasaṇṭhānā <pb ed="V" n="2.0002"/> māḷasaṅkhepena katā nisīdanasālā <hi rend="bold">‘‘maṇḍalamāḷa’’</hi>nti adhippetāti āha <hi rend="bold">‘‘nisīdanasālāyā’’</hi>ti. <hi rend="bold">pubbenivāsapaṭisaṃyuttā</hi>ti ettha pubba-saddo atītavisayo, nivāsa-saddo kammasādhano, khandhavinimutto ca nivasitadhammo natthi, khandhā ca santānavaseneva pavattantīti āha <hi rend="bold">‘‘pubbenivutthakkhandhasantānasaṅkhātena pubbenivāsenā’’</hi>ti. <hi rend="bold">yojetvā</hi>ti <pb ed="M" n="2.0002"/> visayabhāvena yojetvā. <hi rend="bold">pavattitā</hi>ti kathitā. dhammūpasaṃhitattā dhammato anapetāti <hi rend="bold">dhammī.</hi> tenāha <hi rend="bold">‘‘dhammasaṃyuttā’’</hi>ti.</p>

<p rend="bodytext"><hi rend="bold">udapādī</hi>ti <pb ed="P" n="2.0002"/> paduddhāro, tassa uppannā jātāti iminā sambandho. taṃ panassā uppannākāraṃ pāḷiyaṃ saṅkhepatova dassitaṃ, vitthārato dassetuṃ <hi rend="bold">‘‘aho acchariya’’</hi>ntiādi āraddhaṃ. tattha <hi rend="bold">ke anussaranti, ke nānussarantī</hi>ti padadvaye paṭhamaṃyeva sappapañcanaṃ, na itaranti tadeva puggalabhedato, kālavibhāgato, anussaraṇākārato, opammato niddisantena <hi rend="bold">‘‘titthiyā anussarantī’’</hi>tiādi vuttaṃ. <hi rend="bold">aggappattakammavādino</hi>ti sikhāppattakammavādino ‘‘atthi kammaṃ atthi kammavipāko’’ti (paṭi॰ ma॰ 1.234) evaṃ kammassakatāñāṇe ṭhitā tāpasaparibbājakā. <hi rend="bold">cattālīsaṃyeva kappe anussarantī</hi>ti brahmajālādīsu (dī॰ ni॰ 1.33) bhagavatā tathā paricchijja vuttattā. <hi rend="bold">tato paraṃ na anussarantī</hi>ti tathāvacanañca diṭṭhigatopaṭṭhakassa tesaṃ ñāṇassa paridubbalabhāvato.</p>

<p rend="bodytext"><hi rend="bold">sāvakā</hi>ti mahāsāvakā tesañhi kappasatasahassaṃ pubbābhinīhāro. pakatisāvakā pana tato ūnakameva anussaranti. yasmā ‘‘kappānaṃ lakkhādhikaṃ ekaṃ, dve ca asaṅkhyeyyānī’’ti kālavasena evaṃ parimāṇo yathākkamaṃ aggasāvakapaccekabuddhānaṃ puññañāṇābhinīhāro, sāvakabodhipaccekabodhipāramitāsambharaṇañca, tasmā vuttaṃ <hi rend="bold">‘‘dve aggasāvakā…pe॰… kappasatasahassañcā’’</hi>ti. yadi bodhisambhārasambharaṇakālaparicchinno tesaṃ tesaṃ ariyānaṃ abhiññāñāṇavibhavo, evaṃ sante buddhānampissa saparicchedatā āpannāti codanaṃ sandhāyāha <hi rend="bold">‘‘buddhānaṃ pana ettakanti paricchedo natthi, yāvatakaṃ ākaṅkhanti, tāvatakaṃ anussarantī’’</hi>ti ‘‘yāvatakaṃ neyyaṃ, tāvatakaṃ ñāṇa’’nti (mahāni॰ 156; cūḷani॰ 85; paṭi॰ ma॰ 3, 5) vacanato. sabbaññutaññāṇassa viya hi buddhānaṃ abhiññāñāṇānampi savisaye paricchedo nāma natthi, tasmā yaṃ <pb ed="P" n="2.0003"/> yaṃ ñātuṃ icchanti, te taṃ taṃ jānanti eva. atha vā satipi kālaparicchede karuṇūpāyakosallapariggahādinā sātisayattā mahābodhisambhārānaṃ paññāpāramitāya pavattiānubhāvassa paricchedo nāma natthi, kuto tannimittakānaṃ abhiññāñāṇānanti vuttaṃ <hi rend="bold">‘‘buddhānaṃ…pe॰… natthī’’</hi>ti.</p>

<p rend="bodytext"><hi rend="bold">khandhapaṭipāṭiyā</hi>ti <pb ed="V" n="2.0003"/><pb ed="M" n="2.0003"/> yathāpaccayaṃ anupubbapavattamānānaṃ khandhānaṃ anupubbiyā. <hi rend="bold">khandhappavatti</hi>nti vedanādikkhandhappavattiṃ. tesañhi anubhavanādiākāraggahaṇamassa sātisayaṃ, taṃ saññābhave tattha tattha anussaraṇavasena gahetvā gacchantā ekavokārabhave alabhantā ‘‘na passantī’’ti vuttā, jāle patitā viya sakuṇā, macchā viya cāti adhippāyo. <hi rend="bold">kuṇṭhā viyā</hi>ti dandhā viya. <hi rend="bold">paṅguḷā viyā</hi>ti pīṭhasappino viya. <hi rend="bold">diṭṭhiṃ gaṇhantī</hi>ti adhiccasamuppannikadiṭṭhiṃ gaṇhanti. yaṭṭhikoṭihetukaṃ gamanaṃ <hi rend="bold">yaṭṭhikoṭigamanaṃ</hi> khandhapaṭipāṭiyā amuñcanato.</p>

<p rend="bodytext"><hi rend="bold">evaṃ santepī</hi>ti kāmaṃ buddhasāvakāpi asaññabhave khandhappavattiṃ na passanti, evaṃ santepi <hi rend="bold">te</hi> buddhasāvakā asaññabhavaṃ laṅghitvā parato anussaranti. <hi rend="bold">‘‘vaṭṭe’’</hi>tiādi tathā tesaṃ anussaraṇākāradassanaṃ. <hi rend="bold">buddhehi dinnanaye ṭhatvā</hi>ti ‘‘yattha pañcakappasatāni rūpappavattiyeva, na arūpappavatti, so asaññabhavo’’ti evaṃ sammāsambuddhehi desitāyaṃ dhammanettiyaṃ ṭhatvā. evañhi antarā cutipaṭisandhiyo apassantā <hi rend="bold">parato anussaranti seyyathāpi āyasmā sobhito</hi>ti (theragā॰ aṭṭha॰ 1.2.164 sobhitattheragāthāvaṇṇanā). so kira pubbenivāse ciṇṇavasī hutvā anupaṭipāṭiyā attano nibbattaṭṭhānaṃ <pb ed="P" n="2.0004"/> anussaranto yāva asaññabhave attano acittakapaṭisandhi tāva addasa, tato paraṃ pañcakappasataparimāṇe kāle cutipaṭisandhiyo adisvā avasāne cutiṃ disvā ‘‘kiṃ nāmeta’’nti āvajjayamāno nayavasena ‘‘asaññabhavo bhavissatī’’ti niṭṭhaṃ agamāsi. atha naṃ bhagavā taṃ kāraṇaṃ aṭṭhuppattiṃ katvā pubbenivāsaṃ anussarantānaṃ aggaṭṭhāne ṭhapesi. <hi rend="bold">‘‘cutipaṭisandhiṃ oloketvā’’</hi>ti idaṃ cutipaṭisandhivasena tesaṃ ñāṇassa saṅkamanadassanaṃ, tena sabbaso bhave anāmasitvā gantuṃ na sakkontīti dasseti.</p>

<p rend="bodytext"><hi rend="bold">taṃ tadeva passantī</hi>ti yathā nāma saradasamaye ṭhitamajjhanhikavelāya caturatanike gehe cakkhumato purisassa rūpagataṃ supākaṭameva hotīti lokasiddhametaṃ, siyā pana tassa sukhumataratirohitādibhedassa rūpagatassa agocaratā. na tveva buddhānaṃ ñātuṃ icchitassa ñeyyassa agocaratā, atha kho taṃ ñāṇālokena obhāsitaṃ hatthatale āmalakaṃ viya supākaṭaṃ suvibhūtameva hoti <pb ed="M" n="2.0004"/> tathā ñeyyāvaraṇassa suppahīnattā. tenāha ‘‘buddhā pana attanā vā parehi vā diṭṭhakatasutaṃ, sūriyamaṇḍalobhāsasadisa’’nti ca ādi.</p>

<p rend="bodytext"><hi rend="bold">tathā sāvakā ca paccekabuddhā cā</hi>ti. ettha <hi rend="bold">tathā</hi>-saddena ‘‘attanā diṭṭhakatasutameva anussarantī’’ti <pb ed="V" n="2.0004"/> idaṃ upasaṃharati, tena sappadesameva nesaṃ anussaraṇaṃ, na nippadesanti nidasseti.</p>

<p rend="bodytext"><hi rend="bold">khajjopanakaobhāsasadisaṃ</hi> ñāṇassa ativiya appānubhāvatāya. <hi rend="bold">sāvakāna</hi>nti ettha pakatisāvakānaṃ pākatika<hi rend="bold">padīpobhāsasadisaṃ.</hi> mahāsāvakānaṃ (theragā॰ aṭṭha॰ 2.21 vaṅgīsettharagāthāvaṇṇanāya vitthāro) mahā<hi rend="bold">padīpobhāsasadisaṃ. </hi> tenāha <hi rend="bold">visuddhimagge</hi> (visuddhi॰ 2.402) ‘‘ukkāpabhāsadisa’’nti. <hi rend="bold">osadhitārakobhāsasadisa</hi>nti <pb ed="P" n="2.0005"/> ussannā pabhā etāya dhīyati, osadhīnaṃ vā anubalappadāyakattā ‘‘osadhī’’ti evaṃ laddhanāmāya tārakāya pabhāsadisaṃ. <hi rend="bold">saradasūriyamaṇḍalobhāsasadisaṃ</hi> sabbaso andhakāravidhamanato. apaṭubhāvahetuko visayaggahaṇe cañcalabhāvo <hi rend="bold">khalitaṃ,</hi> kuṇṭhibhāvahetuko visayassa anabhisamayo <hi rend="bold">paṭighāto.</hi> <hi rend="bold">āvajjanapaṭibaddhamevā</hi>ti āvajjanamattādhīnaṃ, āvajjitamatte eva yathicchitassa paṭivijjhanakanti attho. sesapadadvayepi eseva nayo.</p>

<p rend="bodytext">asaṅgaappaṭihataṃ pavattamānaṃ bhagavato ñāṇaṃ lahutarepi visaye, garutare ca ekasadisamevāti dassetuṃ <hi rend="bold">‘‘dubbalapattapuṭe’’</hi>tiādinā upamādvayaṃ vuttaṃ. dhammakāyattā bhagavato guṇaṃ ārabbha pavattā <hi rend="bold">‘‘bhagavantaṃyeva ārabbha uppannā’’</hi>ti vuttaṃ. <hi rend="bold">taṃ sabbampī</hi>ti taṃ yathāvuttaṃ sabbampi pubbenivāsapaṭisaṃyuttaṃ kathaṃ. titthiyānaṃ, sāvakānañca pubbenivāsānussaraṇaṃ bhagavato pubbenivāsānussaraṇassa hīnudāharaṇadassanavasenettha kathitaṃ. evañhi bhagavato mahantabhāvo visesato pakāsito hotīti. <hi rend="bold">saṅkhepato</hi>ti samāsato. yattakopi pubbenivāsānussatiñāṇassa pavattibhedo attano ñāṇassa visayabhūto, taṃ sabbaṃ tadā yathākathitaṃ te bhikkhū saṅkhipitvā <hi rend="bold">‘‘itipī’’</hi>ti āhaṃsu. tassa ca anekākāratāya āmeḍitavacanaṃ, <hi rend="bold">pi</hi>-saddo sampiṇḍanattho, ‘‘iti kho bhikkhave sappaṭibhayo bālo’’tiādīsu (ma॰ ni॰ 3.124; a॰ ni॰ 3.1) viya ākārattho <hi rend="bold">iti</hi>-saddoti dassento <hi rend="bold">‘‘evampī’’</hi>ti tadatthamāha.</p>

<p rend="bodytext" n="2-3"><hi rend="paranum">2-3</hi><hi rend="dot">.</hi> <hi rend="bold">vuttamevā</hi>ti <pb ed="M" n="2.0005"/> ettha ca idha pāṭhe yaṃ vattabbaṃ tena pāṭhena sādhāraṇaṃ, taṃ vuttamevāti adhippetaṃ, na asādhāraṇaṃ apubbapadavaṇṇanāya adhikatattāti taṃ dassento <pb ed="P" n="2.0006"/> <hi rend="bold">‘‘ayameva hi viseso’’</hi>tiādimāha. <hi rend="bold">‘‘assosī’’</hi>ti idaṃ savanakiccanipphattiyā vuttaṃ saddaggahaṇamukhena tadatthāvabodhassa siddhattā. tattha pana pāḷiyaṃ ‘‘imaṃ saṃkhiyadhammaṃ viditvā’’ icceva (dī॰ ni॰ 1.2) vuttaṃ. ime bhikkhū mama guṇe thomenti, kathaṃ? mama pubbenivāsañāṇaṃ ārabbhāti yojanā. <hi rend="bold">nipphatti</hi>nti kiccanipphattiṃ, tena kātabbakiccasiddhanti attho. <hi rend="bold">no</hi>ti pucchāvācī <pb ed="V" n="2.0005"/> <hi rend="bold">nu</hi>-iti iminā samānattho nipātoti vuttaṃ <hi rend="bold">‘‘iccheyyātha nū’’</hi>ti. <hi rend="bold">na</hi>nti bhagavantaṃ. ‘‘yaṃ bhagavā’’ti ettha yaṃ-saddena kiriyāparāmasanabhūtena ‘‘dhammiṃ kathaṃ katheyyā’’ti evaṃ vuttaṃ. dhammikathākaraṇaṃ parāmaṭṭhaṃ ‘‘etassā’’ti padassa atthoti āha <hi rend="bold">‘‘etassa dhammikathākaraṇassā’’</hi>ti, ādaravasena pana taṃ dvikkhattuṃ vuttaṃ.</p>

<p rend="bodytext" n="4"><hi rend="paranum">4</hi><hi rend="dot">.</hi> <hi rend="bold">suṇāthā</hi>ti ettha <hi rend="bold">iti</hi>-saddo ādiattho, pakārattho vā, etena ‘‘manasi karothā’’ti padaṃ saṅgaṇhāti. <hi rend="bold">sotāvadhānaṃ</hi> sotassa odahanaṃ, sussūsāti attho. chinnaṃ upacchinnaṃ vaṭumaṃ saṃsāravaṭṭaṃ etesanti <hi rend="bold">chinnavaṭumakā,</hi> sammāsambuddhā, aññe ca khīṇāsavā, idha pana sammāsambuddhā adhippetā. tesañhi sabbaso anussaraṇaṃ itaresaṃ avisayo. tenāha <hi rend="bold">‘‘aññesaṃ asādhāraṇa’’</hi>nti. <hi rend="bold">paccattavacane dissati yaṃ-saddo</hi> kammatthadīpanato. <hi rend="bold">upayogavacane</hi> dissati yaṃ-saddo pucchanakiriyāya kammatthadīpanato. <hi rend="bold">ta</hi>nti ca upayogavacanameva pucchati-saddassa dvikammakabhāvato. <hi rend="bold">ya</hi>nti yena kāraṇenāti ayamettha atthoti āha <hi rend="bold">‘‘karaṇavacane dissatī’’</hi>ti. <hi rend="bold">bhummeti daṭṭhabbo</hi>ti yathā yaṃ-saddo na kevalaṃ paccattaupayogesu eva, atha kho karaṇepi dissati, evaṃ idha bhummeti daṭṭhabbo. <hi rend="bold">dasasahassilokadhātu</hi>nti jātikkhettabhūtaṃ dasasahassacakkavāḷaṃ. <hi rend="bold">unnādento uppajji</hi> <pb ed="P" n="2.0007"/> anekacchariyapātubhāvapaṭimaṇḍitattā buddhuppādassa.</p>

<p rend="bodytext">kālassa bhaddatā nāma tattha sattānaṃ guṇavibhūtiyā, buddhuppādaparamā ca guṇavibhūtīti tabbahulatā yassa kappassa bhaddatāti āha <hi rend="bold">‘‘pañcabuddhuppādapaṭimaṇḍitattā sundarakappe’’</hi>ti, tathā sārabhūtaguṇavasena <hi rend="bold">‘‘sārakappe’’</hi>ti<pb ed="M" n="2.0006"/>. ‘‘imaṃ kappaṃ thomento evamāhā’’ti vatvā imassa kappassa tathā thometabbatā anaññasādhāraṇāti dassetuṃ <hi rend="bold">‘‘yato paṭṭhāyā’’</hi>tiādi vuttaṃ. tattha <hi rend="bold">yato paṭṭhāyā</hi>ti yato pabhuti <hi rend="bold">abhinīhāro kato</hi>ti manussattādiaṭṭhaṅgasamannāgato abhinīhāro pavattito. saṃsārassa anādibhāvato imassa bhagavato abhinīhārato puretaraṃ uppannā sammāsambuddhā anantā aparimeyyāti tehi uppannakappe nivattento <hi rend="bold">‘‘etasmiṃ antare’’</hi>ti āha. kāmaṃ dīpaṅkarabuddhuppāde ayaṃ bhagavā abhinīhāramakāsi, tassa pana bhagavato nibbatti imassa abhinīhārato purimatarāti vuttaṃ <hi rend="bold">‘‘amhākaṃ…pe॰… nibbattiṃsū’’</hi>ti.</p>

<p rend="bodytext"><hi rend="bold">asaṅkhyeyyakappapariyosāne</hi>ti mahākappānaṃ asaṅkhyeyyapariyosāne. esa nayo ito paresupi. <hi rend="bold">‘‘ito tiṃsakappasahassānaṃ uparī’’</hi>ti etena padumuttarassa bhagavato, sumedhassa ca bhagavato antare ekūnasattatikappasahassāni buddhasuññāni ahesunti dasseti. <hi rend="bold">‘‘ito aṭṭhārasannaṃ kappasahassānaṃ uparī’’</hi>ti iminā sujātassa bhagavato, atthadassissa ca bhagavato antare <pb ed="V" n="2.0006"/> ekenūnāni dvādasakappasahassāni buddhasuññāni ahesunti dasseti. <hi rend="bold">‘‘ito catunavute kappe’’</hi>ti iminā dhammadassissa bhagavato, siddhatthassa ca bhagavato antare chādhikanavasatuttarāni sattarasakappasahassāni buddhasuññāni ahesunti dasseti. <hi rend="bold">‘‘ekatiṃse kappe’’</hi>ti iminā vipassissa bhagavato, sikhissa ca bhagavato antare saṭṭhi kappāni buddhasuññāni ahesunti dasseti. te sabbepi padumuttarassa bhagavato oraṃ sumedhādīhi uppannakappehi saddhiṃ samodhāniyamānā satasahassā kappā honti, yattha mahāsāvakādayo (theragā॰ aṭṭha॰ 2.21 vaṅgīsattheragāthāvaṇṇanā) vivaṭṭū panissayāni <pb ed="P" n="2.0008"/> kusalāni sambhariṃsu. buddhasuññepi loke paccekabuddhā uppajjitvā tesaṃ purisavisesānaṃ puññābhisandābhibuddhiyā paccayā honti. <hi rend="bold">‘‘evamaya’’</hi>ntiādi vuttamevatthaṃ nigamanavasena vadati.</p>

<p rend="bodytext"><hi rend="bold">‘‘kiṃ paneta’’</hi>ntiādi pubbanimittavibhāvanatthāya āraddhaṃ. tattha <hi rend="bold">eta</hi>nti buddhānaṃ uppajjanaṃ. <hi rend="bold">kappasaṇṭhānakālasmi</hi>nti vivaṭṭakappassa saṇṭhahanakāle. <hi rend="bold">ekamasaṅkhyeyya</hi>nti saṃvaṭṭaṭṭhāyiṃ sandhāyāha. <hi rend="bold">ekaṅgaṇaṃ hutvā ṭhite</hi>ti pabbatarukkhagacchādīnaṃ, meghādīnañca abhāvena vivaṭaṃaṅgaṇaṃ hutvā ṭhite. <hi rend="bold">lokasannivāse</hi>ti <pb ed="M" n="2.0007"/> bhājanalokena sannivisitabbaṭṭhāne. vīsati yaṭṭhiyo <hi rend="bold">usabhaṃ.</hi> ‘‘usabhamattā, dve usabhamattā’’tiādinā paccekaṃ mattā-saddo yojetabbo. <hi rend="bold">yojanasahassamattā hutvā</hi>ti patamānāva udakadhārā yojanasahassamattaṃ ākāsaṭṭhānaṃ pharitvā pavattiyā yojanasahassamattā hutvā. <hi rend="bold">yāva avinaṭṭhabrahmalokā</hi>ti yāva ābhassarabrahmalokā, yāva subhakiṇhabrahmalokā, yāva vehapphalabrahmalokāti attho.</p>

<p rend="bodytext"><hi rend="bold">vātavasenā</hi>ti saṭṭhisahassādhikanavayojanasatasahassubbedhassa sandhārakavātamaṇḍalassa vasena. <hi rend="bold">mahābodhipallaṅko</hi>ti mahābodhipallaṅkappadesamāha. tassa pacchā vināso, paṭhamaṃ saṇṭhahanañca dhammatāvasena veditabbaṃ. <hi rend="bold">tatthā</hi>ti tasmiṃ padese. <hi rend="bold">pubbanimittaṃ hutvā</hi>ti buddhappādassa pubbanimittaṃ hutvā. pubbanimittasannissayo hi gaccho nissitavohārena tathā vutto. tenāha <hi rend="bold">‘‘tassā’’</hi>tiādi. <hi rend="bold">kaṇṇikābaddhāni hutvā</hi>ti ābaddhakaṇṇikā viya hutvā. suddhāvāsabrahmāno attamanā…pe॰… gacchantīti yojanā. vehapphalepi subhakiṇhe saṅgahetvā <hi rend="bold">‘‘nava brahmalokā’’</hi>ti vuttaṃ. tathā hi te <pb ed="P" n="2.0009"/> catutthiṃyeva viññāṇaṭṭhitiṃ bhajanti. <hi rend="bold">nikkhamantesū</hi>ti mahābhinikkhamanaṃ abhinikkhamantesu. abhijāti panettha jātibhāvasāmaññena gabbhokkantiyāva saṅgahitā. nimīyati anumīyati phalaṃ etenāti <hi rend="bold">nimittaṃ,</hi> kāraṇaṃ. ñāpakampi hi kāraṇaṃ disvā tassa abyabhicārībhāvena phalaṃ siddhameva katvā gaṇhi, yathā taṃ asito isi abhijātiyaṃ mahāpurisassa lakkhaṇāni disvā tesaṃ abyabhicārībhāvena buddhaguṇe siddhe eva katvā gaṇhi, evaṃ <pb ed="V" n="2.0007"/> pana gayhamānaṃ tannimittakaṃ phalaṃ tadānubhāvena siddhaṃ viya voharīyati tabbhāve bhāvato. tenāha <hi rend="bold">‘‘tesaṃ nimittānaṃ ānubhāvenā’’</hi>tiādi. tathā cāha bhagavā ‘‘so tena lakkhaṇena samannāgato…pe॰… rājā samāno kiṃ labhati, buddho samāno kiṃ labhatī’’ti (dī॰ ni॰ 3.202, 204) ca evamādi. <hi rend="bold">imamattha</hi>nti pañca buddhā imasmiṃ kappe uppajjissantīti imamatthaṃ yāthāvato <hi rend="bold">jāniṃsu.</hi></p>

<p rend="subhead">jātiparicchedādivaṇṇanā</p>

<p rend="bodytext" n="5-7"><hi rend="paranum">5-7</hi><hi rend="dot">.</hi> <hi rend="bold">kappaparicchedavasenā</hi>ti <pb ed="M" n="2.0008"/> ‘‘ito so ekanavute kappe’’tiādinā yattha yattha kappe te te buddhā uppannā, tassa tassa kappassa paricchindanavasena parijānanavasena. ‘‘idaṃ ta’’nti hi niyametvā paricchijja jānanaṃ paricchindanaṃ <hi rend="bold">paricchedo. paritta</hi>nti ittaraṃ. <hi rend="bold">lahuka</hi>nti sallahukaṃ, āyuno adhippetattā rassanti vuttaṃ hoti. tenāha <hi rend="bold">‘‘ubhayametaṃ appakasseva vevacana’’</hi>nti.</p>

<p rend="bodytext"><hi rend="bold">‘‘appaṃ vā bhiyyo’’</hi>ti avisesajotanaṃ ‘‘vīsaṃ vā tiṃsaṃ vā’’tiādinā aniyamitavaseneva yathālābhato <pb ed="P" n="2.0010"/> vavatthapetvā ayañca nayo apacuroti dassento <hi rend="bold">‘‘evaṃ dīghāyuko pana atidullabho’’</hi>ti āha. idaṃ taṃ visesavavatthāpanaṃ puggalesu pakkhipitvā dassento <hi rend="bold">‘‘tattha visākhā’’</hi>tiādimāha.</p>

<p rend="bodytext">yadi evaṃ kasmā amhākaṃ bhagavā tattakampi kālaṃ na jīvi, nanu mahābodhisattā carimabhave ativiyauḷāratamena puññābhisaṅkhārena paṭisandhiṃ gaṇhantīti? saccametanti. tattha kāraṇaṃ dassetuṃ <hi rend="bold">‘‘vipassīādayo panā’’</hi>tiādi vuttaṃ. tattha abhijātiyā mettāṭhānatāya abhisaṅkhāraviññāṇassa mettāpubbabhāgatā. tadanuguṇañhi tesaṃ visesato paṭisandhiviññāṇaṃ. tassa visesato bahulaṃ khemavitakkūpanissayatāya somanassasahagatatā, anaññasādhāraṇaparopadesarahitañāṇavisesūpanissayatāya ñāṇasampayuttatā, asaṅkhārikatā ca veditabbā, <hi rend="bold">asaṅkhyeyyaṃ āyu</hi> ādhāravisesato, nissayavisesato, paṭipakkhadūrībhāvato, pavattiākāravisesato ca aparimeyyānubhāvatāya kāraṇassa. tattha cirataraṃ kālaṃ santānassa pāramitāparibhāvitatā <hi rend="bold">ādhāravisesatā. </hi> alobhajjhāsayādiāsayasampadā <hi rend="bold">nissayavisesatā.</hi> lābhamacchariyādipāpadhammavikkhambhanaṃ <hi rend="bold">paṭipakkhadūrībhāvo.</hi> sabbasattānaṃ sakalavaṭṭadukkhanissaraṇatthāya āyūhanā <hi rend="bold">pavattiākāraviseso</hi> veditabbo.</p>

<p rend="bodytext">ayañca <pb ed="V" n="2.0008"/> nayo sabbesaṃ mahābodhisattānaṃ carimabhavābhinibbattakakammāyūhane sādhāraṇoti tassa phalenāpi ekasadiseneva bhavitabbanti <pb ed="M" n="2.0009"/> āha <hi rend="bold">‘‘iti sabbe buddhā asaṅkhyeyyāyukā’’</hi>ti, asaṅkhyeyyakālāvatthānāyukāti attho. asaṅkhyeyyāyukasaṃvattanasamatthaṃ paricitaṃ kammaṃ hoti, buddhā pana tadā manussānaṃ <pb ed="P" n="2.0011"/> paramāyuppamāṇānurūpameva kālaṃ ṭhatvā parinibbāyanti tato paraṃ ṭhatvā sādhetabbapayojanābhāvato, dhammatāvesāti vā veditabbā. <hi rend="bold">aṭṭhakathāyaṃ</hi> pana tato paraṃ pana aṭṭhānassa ‘‘utubhojanavipattiyā’’ti (dī॰ ni॰ aṭṭha॰ 2.5) kāraṇaṃ vuttaṃ, ‘‘taṃ lokasādhāraṇaṃ loke jātasaṃvuddhānaṃ tathāgatānaṃ na hotī’’ti na sakkā vattuṃ. tathā hi nesaṃ rogakilamathādayo hontiyeva. <hi rend="bold">utubhojanavasenā</hi>ti asampannassa, sampannassa ca utuno, bhojanassa ca vasena yathākkamaṃ <hi rend="bold">āyu hāyatipi vaḍḍhatipi. āyū</hi>ti ca paramāyu adhippetaṃ. tattha yaṃ vattabbaṃ, taṃ <hi rend="bold">brahmajālādiṭīkāyaṃ</hi> (dī॰ ni॰ ṭī॰ 1.40) vuttameva.</p>

<p rend="bodytext">idāni tamatthaṃ samudāgamato paṭṭhāya dassetuṃ <hi rend="bold">‘‘tattha yadā’’</hi>tiādi vuttaṃ. dhamme niyuttā <hi rend="bold">dhammikā,</hi> na dhammikā <hi rend="bold">adhammikā,</hi> hiṃsādiadhammapasutā. <hi rend="bold">adhammikameva hoti</hi> issarajanānaṃ anuvattanena, paresaṃ diṭṭhānugatiāpajjanena ca. <hi rend="bold">uṇhavalāhakā devatā</hi>ti uṇhautuno paccayabhūtameghamālāsamuṭṭhāpakā devaputtā. tesaṃ kira tathā cittuppādasamakālameva yathicchitaṭṭhānaṃ uṇhaṃ pharamānā valāhakamālā nātibahalā ito cito nabhaṃ chādentī vitanoti. esa nayo <hi rend="bold">sītavalāhakavassavalāhakā</hi>su.<hi rend="bold"> abbhavalāhakā</hi> pana devatā sītuṇhavassehi vinā kevalaṃ abbhapaṭalasseva samuṭṭhāpakā veditabbā. <hi rend="bold">tāsa</hi>nti ettha ‘‘mittā’’ti padaṃ ānetvā yojanā. kāmaṃ heṭṭhā vuttā sattavidhāpi devatā cātumahārājikāva tā pana tena tena visesena vatvā idāni tadaññe paṭhamabhūmike kāmāvacaradeve sāmaññato gaṇhanto <hi rend="bold">‘‘cātumahārājikā’’</hi>ti āha. <hi rend="bold">tāsaṃ adhammikatāyā</hi>ti rājūnaṃ adhammikabhāvamūlakena uparājādiadhammikabhāvaparamparābhatena tāsaṃ devatānaṃ adhammikabhāvena. <hi rend="bold">visamaṃ candimasūriyā pariharantī</hi>ti <pb ed="P" n="2.0012"/> bahvābādhatādi aniṭṭhaphalūpanissayabhūtassa yathāvuttaadhammikatāsaññitassa sādhāraṇassa pāpakammassa balena visamaṃ vāyantena vāyunā pīḷiyamānā candimasūriyā sineruṃ parikkhipantā visamaṃ parivattanti yathāmaggena nappavattantīti<pb ed="M" n="2.0010"/>. assidaṃ yathā candimasūriyānaṃ visamaparivattanaṃ visamavātasaṅkhobhahetukaṃ, evaṃ utuvassādivisamappavattīti dassetuṃ <hi rend="bold">‘‘vāto yathāmaggena na vāyatī’’</hi>tiādi vuttaṃ. <hi rend="bold">devatāna</hi>nti sītavalāhakadevatādidevatānaṃ. tenāha ‘‘sītuṇhabhedo utū’’tiādi. <hi rend="bold">tasmiṃ asampajjante</hi>ti tasmiṃ yathāvutte vassabījabhūte utumhi yathākālaṃ sampattiṃ anupagacchante.</p>

<p rend="bodytext">‘‘na <pb ed="V" n="2.0009"/> sammā devo vassatī’’ti saṅkhepato vuttamatthaṃ vivaranto <hi rend="bold">‘‘kadācī’’</hi>tiādimāha. tattha <hi rend="bold">kadāci vassatī</hi>ti kadāci avassanakāle vassati. <hi rend="bold">kadāci na vassatī</hi>ti kadāci vassitabbakāle na vassati. <hi rend="bold">katthaci vassati, katthaci na vassatī</hi>ti padesamāha. <hi rend="bold">‘‘vassantopī’’</hi>tiādi ‘‘kadāci vassati, kadāci na vassatī’’ti padadvayasseva atthavivaraṇaṃ. <hi rend="bold">vigatagandhavaṇṇarasādī</hi>ti <hi rend="bold">ādi</hi>-saddena nirojataṃ saṅgaṇhāti. <hi rend="bold">ekasmiṃ padese</hi>ti bhattapacanabhājanassa ekapasse. <hi rend="bold">uttaṇḍula</hi>nti pākato ukkantataṇḍulaṃ. <hi rend="bold">tīhākārehī</hi>ti sabbaso apariṇataṃ, ekadesena pariṇataṃ, dupariṇatañcāti evaṃ tīhākārehi. <hi rend="bold">paccati</hi> pakkāsayaṃ upagacchati. <hi rend="bold">appāyukā</hi>ti ettha ‘‘dubbaṇṇā cā’’tipi vattabbaṃ. <hi rend="bold">evaṃ utubhojanavasena āyu hāyati</hi> hetumhi aparikkhīṇepi paccayassa paridubbalattā.</p>

<p rend="bodytext"><hi rend="bold">‘‘yadā panā’’</hi>tiādi sukkapakkhassa attho vuttavipariyāyena veditabbo.</p>

<p rend="bodytext"><hi rend="bold">vaḍḍhitvā</hi> <pb ed="P" n="2.0013"/> <hi rend="bold">vaḍḍhitvā parihīnanti veditabbaṃ.</hi> kasmā? na hi ekasmiṃ antarakappe aneke buddhā uppajjanti, eko eva pana uppajjatīti. idāni tamatthaṃ vitthārato dassetuṃ <hi rend="bold">‘‘katha’’</hi>ntiādi vuttaṃ. <hi rend="bold">cattāri ṭhatvā</hi>ti accantasaṃyoge upayogavacanaṃ. <hi rend="bold">yaṃyaṃāyuparimāṇesū</hi>ti yattakayattakaparamāyuppamāṇesu. <hi rend="bold">tesampī</hi>ti buddhānaṃ. <hi rend="bold">taṃ tadeva āyuparimāṇaṃ hoti,</hi> tattha kāraṇaṃ heṭṭhā vuttameva.</p>

<p rend="centre">jātiparicchedādivaṇṇanā niṭṭhitā</p>

<p rend="subhead">bodhiparicchedavaṇṇanā</p>

<p rend="bodytext" n="8"><hi rend="paranum">8</hi><hi rend="dot">.</hi> <hi rend="bold">mūle</hi>ti <pb ed="M" n="2.0011"/> mūlāvayavassa samīpe. taṃ pana tassā heṭṭhāpadeso hotīti āha <hi rend="bold">‘‘pāṭalirukkhassa heṭṭhā’’</hi>ti. <hi rend="bold">taṃdivasa</hi>nti attanā jātadivase, <hi rend="bold">taṃdivasa</hi>nti vā taṃ bhagavato abhisambodhidivase. so kira bodhirukkho sālakalyāṇī viya pathaviyā abbhantare eva puretaraṃ vaḍḍhento abhisambodhidivase pathaviṃ ubbhijjitvā uṭṭhito ratanasataṃ ucco, tāvadeva ca vitthato hutvā nabhaṃ pūrento aṭṭhāsi. ayampi kiretassa rukkhabhāvena viya aññehi vemattatā. ghanasaṃhatanāḷavaṇṭatāya <hi rend="bold">kaṇṇikabaddhehi viya pupphehi. ekasañchannā</hi>ti pupphānaṃ nirantaratāya <pb ed="V" n="2.0010"/> ekajjhaṃ sañchannā, <hi rend="bold">tattha tattha nibaddha…pe॰… samujjala</hi>nti tahaṃ tahaṃ olambitakusumadāmehi ceva tahaṃ tahaṃ khittamālāpiṇḍīhi ca ito cito vippakiṇṇavividhavaṇṭamuttapupphehi ca sammadeva ujjalaṃ. <hi rend="bold">aññamaññaṃ sirīsampattānī</hi>ti aññamaññassa siriyā sobhāya sampannāni. <hi rend="bold">buddhaguṇavibhavasiri</hi>nti sammāsambuddhehi abhigantabbaguṇavibhūtisobhaṃ. <hi rend="bold">paṭivijjhamāno</hi>ti adhigacchanto.</p>

<p rend="bodytext"><hi rend="bold">setambarukkho</hi>ti setavaṇṇaphalo ambarukkho. <hi rend="bold">tadevā</hi>ti <pb ed="P" n="2.0014"/> pāṭaliyā vuttappamāṇameva. <hi rend="bold">ekato</hi>ti ekapasse. <hi rend="bold">surasānī</hi>ti sumadhurarasāni.</p>

<p rend="bodytext"><hi rend="bold">ekova pallaṅko</hi>ti ekova pallaṅkappadeso. <hi rend="bold">so so</hi> rukkho <hi rend="bold">‘‘bodhī’’ti vuccati</hi> bujjhanti etthāti katvā.</p>

<p rend="subhead">sāvakayugaparicchedavaṇṇanā</p>

<p rend="bodytext" n="9"><hi rend="paranum">9</hi><hi rend="dot">.</hi> <hi rend="bold">sāvakaparicchede</hi>ti sāvakayugaparicchede. ‘‘khaṇḍatissa’’nti dvepi ekajjhaṃ gahetvā ekattavasena vuttanti āha <hi rend="bold">‘‘khaṇḍo ca tisso cā’’</hi>ti, buddhānaṃ sahodaro, vemātikopi vā jeṭṭhabhātā na hotīti <hi rend="bold">‘‘ekapitiko kaniṭṭhabhātā’’</hi>ti vuttaṃ. <hi rend="bold">avasesehi</hi> puttehi. ‘‘paññāpāramiyā matthakaṃ patto’’ti vatvā tassa matthakappattaṃ guṇavisesaṃ dassetuṃ <hi rend="bold">‘‘sikhinā bhagavatā’’</hi>tiādi vuttaṃ.</p>

<p rend="bodytext"><hi rend="bold">uttaro</hi>ti uttamo. puna <hi rend="bold">uttaro</hi>ti theraṃ nāmena vadati. <hi rend="bold">pāra</hi>nti parakoṭimatthakaṃ. <hi rend="bold">paññāvisaye</hi>ti paññādhikāre. pavattiṭṭhānavasena hi pavattiṃ vadati.</p>

<p rend="subhead">sāvakasannipātaparicchedavaṇṇanā</p>

<p rend="bodytext" n="10"><hi rend="paranum">10</hi><hi rend="dot">.</hi> <hi rend="bold">uposatha</hi>nti <pb ed="M" n="2.0012"/> āṇāpātimokkhaṃ. <hi rend="bold">dutiyatatiyesū</hi>ti dutiye, tatiye ca sāvakasannipāte. <hi rend="bold">eseva nayo</hi>ti caturaṅgikataṃ atidisati. <hi rend="bold">abhinīhārato paṭṭhāya vatthuṃ kathetvā pabbajjā dīpetabbā,</hi> sā pana yasmā <hi rend="bold">manorathapūraṇiyaṃ</hi> aṅguttaraṭṭhakathāyaṃ (a॰ ni॰ aṭṭha॰ 1.1.211) vitthārato āgatā, tasmā tattha vuttanayeneva veditabbāti.</p>

<p rend="subhead">upaṭṭhākaparicchedavaṇṇanā</p>

<p rend="bodytext" n="11"><hi rend="paranum">11</hi><hi rend="dot">.</hi> <hi rend="bold">nibaddhupaṭṭhākabhāva</hi>nti <pb ed="V" n="2.0011"/> ārambhato paṭṭhāya yāva parinibbānā niyataupaṭṭhākabhāvaṃ. aniyatuupaṭṭhākā pana bhagavato paṭhamabodhiyaṃ bahū ahesuṃ. tenāha <hi rend="bold">‘‘bhagavato hī’’</hi>tiādi. idāni ānandatthero yena kāraṇena satthu nibaddhupaṭṭhākabhāvaṃ upagato, yathā ca upagato, taṃ dassetuṃ <hi rend="bold">‘‘tattha ekadā’’</hi>tiādi vuttaṃ. <hi rend="bold">‘‘ahaṃ iminā maggena gacchāmī’’ti āha</hi> anayabyasanāpādakena kammunā codiyamāno<pb ed="P" n="2.0015"/>. <hi rend="bold">atha naṃ bhagavā</hi> tamatthaṃ anārocetvāva khemaṃ maggaṃ sandhāya <hi rend="bold">‘‘ehi bhikkhu iminā gacchāmā’’ti āha. </hi> kasmā panassa bhagavā tamatthaṃ nārocesīti? ārocitepi asaddahanto nādiyissati. tañhi tassa hoti dīgharattaṃ ahitāya dukkhāyātiti. <hi rend="bold">te</hi>ti te gamanaṃ, <hi rend="bold">‘‘ta’’</hi>nti vā pāṭho.</p>

<p rend="bodytext"><hi rend="bold">anvāsatto</hi>ti anubaddho, upadduto vā. dhammagāravanissito saṃvego <hi rend="bold">dhammasaṃvego</hi> ‘‘amhesu nāma tiṭṭhantesu bhagavatopi īdisaṃ jāta’’nti. ‘‘ahaṃ upaṭṭhahissāmī’’ti vadanto dhammasenāpati atthato evaṃ vadanto nāma hotīti <hi rend="bold">‘‘ahaṃ bhante tumhe’’</hi>tiādi vuttaṃ. <hi rend="bold">asuññāyeva me sā disā</hi>ti asuññāyeva mama sā disā. tattha kāraṇamāha <hi rend="bold">‘‘tava ovādo buddhānaṃ ovādasadiso’’</hi>ti.</p>

<p rend="bodytext"><hi rend="bold">vasituṃ na dassatī</hi>ti ekagandhakuṭiyaṃ vāsaṃ na labhissatīti adhippāyo. <hi rend="bold">parammukhā desitassāpi dhammassā</hi>ti suttantadesanaṃ sandhāya vuttaṃ. abhidhammadesanā panassa parammukhāva pavattā pageva yācanāya. tassā vācanāmaggopi sāriputtattherappabhavo. kasmā? so niddesapaṭisambhidā viya <pb ed="M" n="2.0013"/> therassa bhikkhuto gahitadhammakkhandhapakkhiyo. apare pana ‘‘dhammabhaṇḍāgāriko paṭipāṭiyā tikadukesu devasikaṃ katokāso bhagavantaṃ pañhaṃ pucchi, bhagavāpissa pucchitapucchitaṃ nayadānavasena vissajjesi. evaṃ abhidhammopi satthārā parammukhā desitopi therena sammukhā paṭiggahitova ahosī’’ti vadanti. sabbaṃ vīmaṃsitvā gahetabbaṃ.</p>

<p rend="bodytext"><hi rend="bold">aggupaṭṭhāko</hi>ti upaṭṭhāne sakkaccakāritāya aggabhūto upaṭṭhāko. thero hi upaṭṭhākaṭṭhānaṃ laddhakālato paṭṭhāya bhagavantaṃ duvidhena udakena, tividhena dantakaṭṭhena, pādaparikammena, gandhakuṭipariveṇasammajjanenāti evamādīhi kiccehi upaṭṭhahanto ‘‘imāya nāma velāya satthu idaṃ nāma laddhuṃ vaṭṭati, idaṃ nāma kātuṃ vaṭṭatī’’ti cintetvā <pb ed="P" n="2.0016"/> taṃ taṃ nipphādento mahatiṃ daṇḍadīpikaṃ gahetvā ekarattiṃ gandhakuṭipariveṇaṃ nava vāre anupariyāyati. evaṃ hissa ahosi <pb ed="V" n="2.0012"/> ‘‘sace me thinamiddhaṃ okkameyya, bhagavati pakkosante paṭivacanaṃ dātuṃ nāhaṃ sakkuṇeyya’’nti, tasmā sabbarattiṃ daṇḍadīpikaṃ hatthena na muñcati. tena vuttaṃ ‘‘aggupaṭṭhāko’’ti.</p>

<p rend="bodytext" n="12"><hi rend="paranum">12</hi><hi rend="dot">.</hi> pitumātujātanagaraparicchedo pitumukhena āgatattā <hi rend="bold">‘‘pitiparicchedo’’</hi>ti vutto.</p>

<p rend="bodytext"><hi rend="bold">vihāraṃ pāvisī</hi>ti gandhakuṭiṃ pāvisi. <hi rend="bold">ettakaṃ kathetvā</hi>ti kappaparicchedādinavavārapaṭimaṇḍitaṃ vipassīādīnaṃ sattannaṃ buddhānaṃ pubbenivāsapaṭisaṃyuttaṃ ettāvatā desanaṃ desetvā. kasmā panettha bhagavā vipassīādīnaṃ sattannaṃyeva buddhānaṃ pubbenivāsaṃ kathesi, na <hi rend="bold">buddhavaṃsa</hi>desanāyaṃ (bu॰ vaṃ॰ 64 gāthādayo) viya pañcavīsatiyā buddhānaṃ, tato vā pana bhiyyoti? anadhikārato, payojanābhāvato ca. buddhavaṃsadesanāyañhi (bu॰ vaṃ॰ 75) –</p>

<p rend="gatha1">‘‘kīdiso te mahāvīra, abhinīhāro naruttama.</p>

<p rend="gathalast">kamhi kāle tayā vīra, patthitā bodhimuttamā’’ti.. ādinā –</p>

<p rend="unindented">pavattaṃ taṃ pucchaṃ adhikāraṃ aṭṭhuppattiṃ katvā yassa sammāsambuddhassa pādamūle attanā mahābhinīhāro kato, taṃ dīpaṅkaraṃ bhagavantaṃ ādiṃ katvā yesaṃ catuvīsatiyā buddhānaṃ santikā bodhiyā laddhabyākaraṇo hutvā tattha tattha pāramiyo pūresi, tesaṃ paṭipattisaṅkhāto pubbenivāso, attano ca paṭipatti kathitā, idha pana tādiso adhikāro natthi<pb ed="M" n="2.0014"/>, yena dīpaṅkarato paṭṭhāya, tato vā pana purato buddhe ārabbha pubbenivāsaṃ katheyya. tasmā na ettha buddhavaṃsadesanāyaṃ viya pubbenivāso vitthārito. yasmā ca buddhānaṃ desanā nāma desanāya bhājanabhūtānaṃ puggalānaṃ ñāṇabalānurūpā, na attano ñāṇabalānurūpā, tasmā tattha aggasāvakānaṃ, mahāsāvakānaṃ, (theragā॰ aṭṭha॰ 2.21 vaṅgīsattheragāthāvaṇṇanā) tādisānañca <pb ed="P" n="2.0017"/> devabrahmānaṃ vasena desanā vitthāritā. idha pana pakatisāvakānaṃ, tādisānañca devatānaṃ vasena pubbenivāsaṃ kathento sattannameva buddhānaṃ pubbenivāsaṃ kathesi. tathā hi ne bhagavā palobhanavasena samuttejetuṃ sappapañcatāya kathāya desanaṃ matthakaṃ apāpetvāva gandhakuṭiṃ pāvisi. tathā ca imissā eva desanāya anusārato <hi rend="bold">āṭānāṭiya</hi>paritta- (dī॰ ni॰ 3.275) desanādayo pavattā.</p>

<p rend="bodytext">apicettha <pb ed="V" n="2.0013"/> bhagavā attano suddhāvāsacārikāvibhāviniyā uparidesanāya saṅgahatthaṃ vipassīādīnaṃ eva sattannaṃ sammāsambuddhānaṃ pubbenivāsaṃ kathesi. tesaṃyeva hi sāvakā tadā ceva etarahi ca suddhāvāsabhūmiyaṃ ṭhitā, na aññesaṃ parinibbutattā. ‘‘siddhatthatissaphussānaṃ kira buddhānaṃ sāvakā suddhāvāsesu upapannā upapattisamanantarameva imasmiṃ sāsane upakādayo viya arahattaṃ adhigantvā nacirasseva parinibbāyiṃsu, na tattha tattha yāvatāyukaṃ aṭṭhaṃsū’’ti vadanti. tathā yesaṃ sammāsambuddhānaṃ paṭivedhasāsanaṃ ekaṃsato nicchaye na ajjāpi dharati, na antarahitaṃ, te eva kittento vipassīādīnaṃyeva bhagavantānaṃ pubbenivāsaṃ imasmiṃ sutte kathesi veneyyajjhāsayavasena. apubbācarimaniyamo pana aparāparaṃ saṃsaraṇakasattavāsavasena ekissā lokadhātuyā icchitoti na tenetaṃ virujjhatīti daṭṭhabbaṃ. <hi rend="bold">nirantaraṃ matthakaṃ pāpetvā</hi>ti abhijātito paṭṭhāya yāva pātimokkhuddeso yāva tā buddhakiccasiddhi, tāva matthakaṃ sikhaṃ pāpetvā. na tāva kathitoti yojanā.</p>

<p rend="bodytext"><hi rend="bold">tanti</hi>nti dhammatantiṃ, pariyattinti attho. puttaputtamātuyānavihāradhanavihāradāyakādīnaṃ sambahulānaṃ atthānaṃ vibhāvanavasena pavattavāro <hi rend="bold">sambahulavāro.</hi></p>

<p rend="subhead">sambahulavāravaṇṇanā</p>

<p rend="bodytext">kāmañcāyaṃ <pb ed="M" n="2.0015"/> pāḷiyaṃ anāgato, aṭṭhakathāsu āgatattā pana ānetvā <pb ed="P" n="2.0018"/> dīpetabboti taṃ dīpento <hi rend="bold">‘‘sabbabodhisattānañhī’’</hi>tiādimāha. <hi rend="bold">kulavaṃso</hi> kulānukkamo. <hi rend="bold">paveṇī</hi>ti paramparā. <hi rend="bold">‘‘kasmā’’</hi>ti puttuppattiyā kāraṇaṃ pucchitvā taṃ vissajjento <hi rend="bold">‘‘sabbaññubodhisattānañhī’’</hi>tiādimāha, tena tesaṃ jātanagarādi paññāyamānaṃ ekaṃsato manussabhāvasañjānanatthaṃ icchitabbaṃ, aññathā yathādhippetabuddhakiccasiddhi eva na siyāti dasseti, yato mahāsattānaṃ carimabhave manussaloke eva pātubhāvo, na aññattha.</p>

<p rend="subhead">sambahulaparicchedavaṇṇanā</p>

<p rend="bodytext">candādīnaṃ sobhāvisesaṃ raheti cajāpetīti <hi rend="bold">rāhu,</hi> rāhuggaho, idha pana rāhu viyāti <hi rend="bold">rāhu. bandhana</hi>nti ca anatthuppattiṭṭhānataṃ sandhāya vuttaṃ. tathā mahāsattena vuttavacanameva gahetvā kumārassa <hi rend="bold">‘‘rāhulo’’</hi>ti nāmaṃ akaṃsu. <hi rend="bold">athā</hi>ti nipātamattaṃ. <hi rend="bold">rocinī</hi>ti rocanasīlā, ujjalarūpāti <pb ed="V" n="2.0014"/> attho. <hi rend="bold">rucaggatī</hi>ti rucaṃ pabhātaṃ āgatibhūtā, ga-kārāgamaṃ katvā vuttaṃ. itthiratanabhāvato manussaloke sabbāsaṃ itthīnaṃ bimbapaṭicchannabhūtāti <hi rend="bold">bimbā.</hi></p>

<p rend="bodytext"><hi rend="bold">jhānā vuṭṭhāyā</hi>ti pādakajjhānato uṭṭhāya.</p>

<p rend="bodytext"><hi rend="bold">aṭṭhaṅgulubbedhā</hi>ti aṭṭhaṅgulappamāṇabahalabhāvā. <hi rend="bold">cūḷaṃsena chādetvā</hi>ti tiriyabhāgena ṭhapanavasena sabbaṃ vihāraṭṭhānaṃ chādetvā. <hi rend="bold">suvaṇṇayaṭṭhiphālehī</hi>ti phālappamāṇāhi suvaṇṇayaṭṭhīhi. <hi rend="bold">suvaṇṇahatthipādānī</hi>ti pakatihatthipādaparimāṇāni suvaṇṇakhaṇḍāni. <hi rend="bold">vuttanayenevā</hi>ti cūḷaṃseneva. <hi rend="bold">suvaṇṇakaṭṭīhī</hi>ti suvaṇṇakhaṇḍehi. <hi rend="bold">salakkhaṇāna</hi>nti lakkhaṇasampannānaṃ sahassārānaṃ.</p>

<p rend="bodytext"><hi rend="bold">bodhipallaṅko</hi>ti abhisambujjhanakāle nisajjaṭṭhānaṃ. <hi rend="bold">avijahito</hi>ti <pb ed="P" n="2.0019"/> buddhānaṃ tathānisajjāya anaññatthabhāvībhāvato apariccatto. tenāha <hi rend="bold">‘‘ekasmiṃyeva ṭhāne hotī’’</hi>ti. <hi rend="bold">paṭhamapadagaṇṭhikā</hi>ti pacchime sopānaphalake ṭhatvā ṭhapiyamānassa dakkhiṇapādassa patiṭṭhahanaṭṭhānaṃ. taṃ pana yasmā daḷhaṃ thiraṃ kenaci abhejjaṃ hoti, tasmā <hi rend="bold">‘‘padagaṇṭhī’’</hi>ti vuttaṃ. yasmiṃ <pb ed="M" n="2.0016"/> bhūmibhāge idāni jetavanamahāvihāro, tattha yasmiṃ ṭhāne purimānaṃ sabbabuddhānaṃ mañcā paññattā, tasmiṃyeva padese amhākampi bhagavato mañco paññattoti katvā ‘‘cattāri mañcapādaṭṭhānāni avijahitāneva hontī’’ti vuttaṃ. mañcānaṃ pana mahantakhuddakabhāvena mañcapaññāpanapadesassa mahantāmahantatā appamāṇaṃ, buddhānubhāvena pana so padeso sabbadā ekappamāṇoyeva hotīti ‘‘cattāri mañcapādaṭṭhānāni avijahitāneva hontī’’ti vuttanti daṭṭhabbaṃ. <hi rend="bold">vihāropi na vijahito yevā</hi>ti etthāpi eseva nayo. purimaṃ vihāraṭṭhānaṃ na pariccajatīti hi attho.</p>

<p rend="bodytext">visiṭṭhā mattā vimattā, vimattāva <hi rend="bold">vemattaṃ,</hi> visadisatāti attho. <hi rend="bold">pamāṇaṃ</hi> āroho. <hi rend="bold">padhānaṃ</hi> dukkarakiriyā. <hi rend="bold">rasmī</hi>ti sarīrappabhā.</p>

<p rend="bodytext">‘‘sattānaṃ pākatikahatthena chahattho majjhimapuriso, tato tiguṇaṃ bhagavato sarīrappamāṇanti bhagavā aṭṭhārasahattho’’ti vadanti. apare pana bhaṇanti ‘‘manussānaṃ pākatikahatthena catuhattho majjhimapuriso, tato tiguṇaṃ bhagavato sarīrappamāṇanti bhagavā dvādasahattho upādinnakarūpadhammavasena, samantato pana byāmamattaṃ byāmappabhā pharatīti upari chahatthaṃ abbhuggato, bahalatarappabhā rūpena saddhiṃ aṭṭhārasahattho hotī’’ti.</p>

<p rend="bodytext"><hi rend="bold">addhaniya</hi>nti <pb ed="V" n="2.0015"/> dīghakālaṃ.</p>

<p rend="bodytext"><hi rend="bold">ajjhāsayapaṭibaddha</hi>nti bodhisambhārasambharaṇakāle tathāpavattajjhāsayādhīnaṃ, tathāpavattapatthanānurūpaṃ vipulaṃ, vipulatarañca <pb ed="P" n="2.0020"/> hotīti attho. svāyamattho <hi rend="bold">cariyāpiṭakavaṇṇanāyaṃ</hi> vuttanayeneva veditabbo. ettha ca yasmā sarīrappamāṇaṃ, padhānaṃ, sarīrappabhā ca buddhānaṃ visadisāti idha pāḷiyaṃ anāgatā, tasmā tehi saddhiṃ vemattatāsāmaññena āyukulānipi idha āharitvā dīpitāni. <hi rend="bold">paṭividdhaguṇesū</hi>ti adhigatasabbaññuguṇesu. nanu ca bodhisambhāresu, veneyyapuggalaparimāṇe ca vemattaṃ natthīti? saccaṃ natthi, tadubhayaṃ pana buddhaguṇaggahaṇena gahitameva hotīti na uddhaṭaṃ. yadaggena hi sabbabuddhānaṃ buddhaguṇesu vemattaṃ natthi, tadaggena nesaṃ sambodhisambhāresupi vemattaṃ natthīti. kasmā? hetuanurūpatāya phalassa<pb ed="M" n="2.0017"/>, ekanteneva veneyyapuggalaparimāṇe vemattabhāvo vibhāvito. mahābodhisattānañhi hetuavatthāyaṃ sambhatūpanissayindriyaparipākā veneyyapuggalā carimabhave arahattasampattiyā paripositāni kamalavanāni sūriyarasmisamphassena viya tathāgataguṇānubhāvasamphassena vibodhaṃ upagacchantīti dīpesuṃ aṭṭhakathācariyā.</p>

<p rend="bodytext"><hi rend="bold">nidhikumbho</hi>ti cattāro mahānidhayo sandhāya vadati. <hi rend="bold">jāto cā</hi>ti. <hi rend="bold">ca</hi>-saddena katamahābhinīhāro cāti ayampi attho saṅgahitoti daṭṭhabbo. vuttaṃ hetaṃ <hi rend="bold">buddhavaṃse</hi> –</p>

<p rend="gatha1">‘‘tārāgaṇā virocanti, nakkhattā gaganamaṇḍale.</p>

<p rend="gathalast">visākhā candimāyuttā, dhuvaṃ buddho bhavissatī’’ti.. (bu॰ vaṃ॰ 65).</p>

<p rend="unindented">‘‘eteneva ca sabbabuddhānaṃ visākhānakkhatteneva mahābhinīhāro hotī’’ti ca vadanti.</p>

<p rend="bodytext" n="13"><hi rend="paranum">13</hi><hi rend="dot">.</hi> <hi rend="bold">ayaṃ</hi> <pb ed="P" n="2.0021"/> <hi rend="bold">gatī</hi>ti ayaṃ pavatti pavattanākāro, aññe pubbenivāsaṃ anussarantā iminā ākārena anussarantīti attho, yasmā cutito paṭṭhāya yāva paṭisandhi, tāva anussaraṇaṃ ārohanaṃ atītaatītataraatītatamādijātisaṅkhāte pubbenivāse ñāṇassa abhimukhabhāvena pavattīti katvā. tasmā paṭisandhito paṭṭhāya yāva cuti, tāva anussaraṇaṃ orohanaṃ pubbenivāse paṭimukhabhāvena ñāṇassa pavattīti āha <hi rend="bold">‘‘pacchāmukhaṃ ñāṇaṃ pesetvā’’</hi>ti. <hi rend="bold">cutigantabba</hi>nti yaṃ panidaṃ cutiyā ñāṇagatiyā gantabbaṃ, taṃ gamanaṃ bujjhananti attho. <hi rend="bold">garuka</hi>nti bhāriyaṃ dukkaraṃ. tenāha <hi rend="bold">‘‘ākāse padaṃ dassento viyā’’</hi>ti. <hi rend="bold">aparampi kāraṇa</hi>nti <pb ed="V" n="2.0016"/> chinnavaṭumānussaraṇaṃ pacchāmukhaṃ ñāṇaṃ pesanato aparaṃ acchariyabbhutakāraṇaṃ. <hi rend="bold">yatrā</hi>ti paccattatthe, <hi rend="bold">nāmā</hi>ti acchariyatthe nipāto, <hi rend="bold">hi</hi>-saddo anatthako. tenāha <hi rend="bold">‘‘yo nāma tathāgato’’</hi>ti. evañca katvā ‘‘yatrā’’ti nipātavasena visuṃ yatra-saddaggahaṇaṃ samatthitaṃ hoti. papañcenti sattasantānaṃ saṃsāre vitthārentīti <hi rend="bold">papañcaṃ. kammavaṭṭaṃ vuccatī</hi>ti kilesavaṭṭassa papañcaggahaṇena, vipākavaṭṭassa dukkhaggahaṇena gahitattā. <hi rend="bold">pariyādinnavaṭṭe</hi>ti sabbaso khepitavaṭṭe. ‘‘maggasīlena phalasīlenā’’ti vatvā tayidaṃ maggaphalasīlaṃ lokiyasīlapubbakaṃ, buddhānañca <pb ed="M" n="2.0018"/> lokiyasīlampi lokuttarasīlaṃ viya anaññasādhāraṇaṃ evāti dassetuṃ <hi rend="bold">‘‘lokiyalokuttarasīlenā’’</hi>ti vuttaṃ. <hi rend="bold">samādhipaññāsu</hi>pi eseva nayo. <hi rend="bold">samādhipakkhā</hi>ti samādhi ca samādhipakkhā ca samādhipakkhā, ekadesasarūpekaseso daṭṭhabbo. tenāha <hi rend="bold">‘‘maggasamādhinā’’</hi>tiādi, <hi rend="bold">‘‘vihāro gahito vā’’</hi>ti ca. <hi rend="bold">samādhipakkhā</hi> nāma vīriyasatiādayo.</p>

<p rend="bodytext"><hi rend="bold">saya</hi>nti attanā. <hi rend="bold">nīvaraṇādīhī</hi>ti nīvaraṇehi ceva tadekaṭṭhehi ca pāpadhammehi, vitakkavicārādīhi ca. <hi rend="bold">‘‘vimuttattā</hi> <pb ed="P" n="2.0022"/> <hi rend="bold">vimuttīti saṅkhyaṃ gacchantī’’</hi>ti iminā vimutti-saddassa kammasādhanataṃ āha aṭṭhasamāpattiādivisayattā tassa. vimuttattāti ca ‘‘vikkhambhanavasena vimuttattā’’tiādinā yojetabbaṃ. <hi rend="bold">tassa tassā</hi>ti aniccānupassanādikassa. <hi rend="bold">paccanīkaṅgavasenā</hi>ti pahātabbapaṭipakkhaaṅgavasena. <hi rend="bold">paṭippassaddhante uppannattā</hi>ti kilesānaṃ paṭippassambhanaṃ <hi rend="bold">paṭippassaddhaṃ,</hi> so eva <hi rend="bold">anto</hi> pariyosānabhāvato, tasmiṃ sādhetabbe nibbattattā, taṃtaṃmaggavajjhakilesānaṃ paṭippassambhanavasena pavattattāti attho. kilesehi nissaṭatā, apagamo ca nibbānassa tehi vivittattā evāti āha <hi rend="bold">‘‘dūre ṭhitattā’’</hi>ti.</p>

<p rend="bodytext" n="16"><hi rend="paranum">16</hi><hi rend="dot">.</hi> <hi rend="bold">dhammadhātū</hi>ti dhammānaṃ sabhāvo, atthato cattāri ariyasaccāni. <hi rend="bold">suppaṭividdhā</hi>ti suṭṭhu paṭividdhā savāsanānaṃ sabbesaṃ kilesānaṃ pajahanato. evañhi sabbaññutā, dasabalañāṇādayo cāti sabbe buddhaguṇā bhagavatā adhigatā ahesuṃ. arahattaṃ <hi rend="bold">dhammadhātū</hi>ti keci. sabbaññutañāṇanti apare. <hi rend="bold">dvīhi padehī</hi>ti dvīhi vākyehi. <hi rend="bold">ābaddha</hi>nti paṭibaddhaṃ taṃmūlakattā uparidesanāya. <hi rend="bold">devacārikakolāhala</hi>nti attano devaloke cārikāyaṃ suddhāvāsadevānaṃ kutūhalappavattiṃ <hi rend="bold">dassento suttantapariyosāne</hi> (dī॰ ni॰ aṭṭha॰ 2.91) <hi rend="bold">vicāressati,</hi> atthato vibhāvessatīti yojanā. <hi rend="bold">ayaṃ desanā</hi>ti ‘‘ito so bhikkhave’’tiādinā (dī॰ ni॰ 2.4) vitthārato pavattitadesanamāha. <hi rend="bold">nidānakaṇḍe</hi>tiādito desitaṃ uddesadesanamāha. sā hi imissā desanāya nidānaṭṭhāniyattā tathā vuttā.</p>

<p rend="subhead">bodhisattadhammatāvaṇṇanā</p>

<p rend="bodytext" n="17"><hi rend="paranum">17</hi><hi rend="dot">.</hi> ‘‘vipassīti <pb ed="V" n="2.0017"/> tassa nāma’’nti vatvā tassa anvatthataṃ dassetuṃ <hi rend="bold">‘‘tañca kho’’</hi>tiādi vuttaṃ. <hi rend="bold">vividhe atthe</hi>ti tirohitavidūradesagatādike nīlādivasena <pb ed="M" n="2.0019"/> nānāvidhe, tadaññe ca indriyagocarabhūte te ca yathūpagate, vohāravinicchaye cāti nānāvidhe atthe. <hi rend="bold">passanakusalatāyā</hi>ti dassane nipuṇabhāvena. yāthāvato <pb ed="P" n="2.0023"/> ñeyyaṃ bujjhatīti <hi rend="bold">bodhi,</hi> so eva sattayogato <hi rend="bold">bodhisatto</hi>ti āha <hi rend="bold">‘‘paṇḍitasatto bujjhanakasatto’’</hi>ti. sucintitacintitādinā pana paṇḍitabhāve vattabbameva natthi. yadā ca panānena mahābhinīhāro kato, tato paṭṭhāya mahābodhiyaṃ ekantaninnattā bodhimhi satto <hi rend="bold">bodhisatto</hi>ti āha <hi rend="bold">‘‘bodhisaṅkhātesū’’</hi>tiādi. maggañāṇapadaṭṭhānañhi sabbaññutañāṇaṃ, sabbaññutañāṇapadaṭṭhānañca maggañāṇaṃ ‘‘bodhī’’ti vuccati. ‘‘sato sampajāno’’ti iminā catutthāya gabbhāvakkantiyā okkamīti dasseti. catasso hi gabbhāvakkantiyo idhekacco gabbho mātukucchiyaṃ okkamane, ṭhāne, nikkhamaneti tīsu ṭhānesu asampajāno hoti, ekacco paṭhame ṭhāne sampajāno, na itaresu, ekacco paṭhame, dutiye ca ṭhāne sampajāno, na tatiye, ekacco tīsupi ṭhānesu sampajāno hoti. tattha paṭhamā gabbhāvakkanti lokiyamahājanassa vasena vuttā, dutiyā asītimahāsāvakānaṃ (theragā॰ aṭṭha॰ 2.21 vaṅgīsattheragāthāvaṇṇanāya vitthāro) vasena, tatiyā dvinnaṃ aggasāvakānaṃ, paccekabuddhānañca vasena. te kira kammajavātehi uddhaṃpādā adhosirā anekasataporise papāte viya yonimukhe khittā tāḷacchiggaḷena hatthī viya sambādhena yonimukhena nikkhamantā mahantaṃ dukkhaṃ pāpuṇanti, tena nesaṃ ‘‘mayaṃ nikkhamāmā’’ti sampajaññaṃ na hoti. catutthā sabbaññubodhisattānaṃ vasena. te hi mātukucchimhi paṭisandhiṃ gaṇhantāpi pajānanti, tattha vasantāpi pajānanti, nikkhamanakālepi pajānanti. na hi te kammajavātā uddhaṃpāde adhosire katvā khipituṃ sakkonti, dve hatthe pasāritvā akkhīni ummīletvā ṭhitakāva nikkhamantīti. <hi rend="bold">ñāṇena paricchinditvā</hi>ti pubbabhāge pañcamahāvilokanañāṇehi ceva ‘‘idāni cavāmī’’ti cutiparicchindanañāṇena ca aparabhāge ‘‘idha mayā paṭisandhi gahitā’’ti paṭisandhiparicchindanañāṇena ca paricchijja jānitvā.</p>

<p rend="bodytext">pañcannaṃ <pb ed="P" n="2.0024"/> mahāpariccāgānaṃ, ñātatthacariyādīnañca satipi pāramiyā pariyāpannabhāve sambhāravisesabhāvadassanatthaṃ visuṃ gahaṇaṃ. tattha aṅgapariccāgo, nayanapariccāgo, attapariccāgo, rajjapariccāgo, puttadārapariccāgoti ime <pb ed="M" n="2.0020"/> <hi rend="bold">pañca mahāpariccāgā.</hi> tatthāpi kāmaṃ aṅgapariccāgādayopi dānapāramīyeva, tathāpi pariccāgavisesabhāvadassanatthañceva sudukkarabhāvadassanatthañca <pb ed="V" n="2.0018"/> mahāpariccāgānaṃ visuṃ gahaṇaṃ. tato eva ca aṅgapariccāgatopi visuṃ nayanapariccāgaggahaṇaṃ, pariccāgabhāvasāmaññepi rajjapariccāgaputtadārapariccāgaggahaṇañca kataṃ. ñātīnaṃ atthacariyā <hi rend="bold">ñātatthacariyā,</hi> sā ca kho karuṇāyanavasena. tathā sattalokassa diṭṭhadhammikasamparāyikaparamatthānaṃ vasena hitacariyā <hi rend="bold">lokatthacariyā.</hi> kammassakatāñāṇavasena, anavajjakammāyatanasippāyatanavijjāṭhānavasena, khandhāyatanādivasena, lakkhaṇattayāditīraṇavasena ca attano, paresañca tattha satipaṭṭhānena ñāṇacāro <hi rend="bold">buddhacariyā,</hi> sā panatthato paññāpāramīyeva, ñāṇasambhāravisesatādassanatthaṃ pana visuṃ gahaṇaṃ. <hi rend="bold">buddhacariyāna</hi>nti bahuvacananiddesena pubbayogapubbacariyādhammakkhānādīnaṃ saṅgaho daṭṭhabbo. tattha gatapaccāgatavattasaṅkhātāya pubbabhāgapaṭipadāya saddhiṃ abhiññāsamāpattinipphādanaṃ <hi rend="bold">pubbayogo.</hi> dānādīsuyeva sātisayapaṭipatti <hi rend="bold">pubbacariyā.</hi> ‘‘yāva cariyāpiṭake saṅgahitā abhinīhāro <hi rend="bold">pubbayogo,</hi> kāyādivivekavasena ekacariyā <hi rend="bold">pubbacariyā’’</hi>ti keci. dānādīnañceva appicchatādīnañca saṃsāranibbānesu ādīnavānisaṃsānañca vibhāvanavasena, sattānaṃ bodhittaye patiṭṭhāpanaparipācanavasena <pb ed="P" n="2.0025"/> ca pavattakathā <hi rend="bold">dhammakkhānaṃ. koṭiṃ patvā</hi>ti paraṃ pariyantaṃ paramukkaṃsaṃ pāpuṇitvā. <hi rend="bold">sattamahādānānī</hi>ti aṭṭhavassikakāle ‘‘hadayamaṃsādīnipi yācakānaṃ dadeyya’’nti ajjhāsayaṃ uppādetvā dinnadānaṃ, maṅgalahatthidānaṃ, gamanakāle dinnaṃ sattasattakamahādānaṃ, maggaṃ gacchantena dinnaṃ assadānaṃ, rathadānaṃ, puttadānaṃ, bhariyādānanti imāni satta mahādānāni (cariyā॰ 79) <hi rend="bold">datvā.</hi></p>

<p rend="bodytext">‘‘idāneva me maraṇaṃ hotū’’ti adhimuccitvā kālakaraṇaṃ <hi rend="bold">adhimuttikālakiriyā,</hi> taṃ bodhisattānaṃyeva, na aññesaṃ. bodhisattā kira dīghāyukadevaloke ṭhitā ‘‘idha ṭhitassa me bodhisambhārasambharaṇaṃ na sambhavatī’’ti katvā tattha vāsato nibbindamānasā honti, tadā vimānaṃ pavisitvā akkhīni nimīletvā ‘‘ito uddhaṃ me jīvitaṃ nappavattatū’’ti cittaṃ adhiṭṭhāya nisīdanti, cittādhiṭṭhānasamanantarameva maraṇaṃ hoti. pāramīdhammānañhi <pb ed="M" n="2.0021"/> ukkaṃsappavattiyā tasmiṃ tasmiṃ attabhāve abhiññāsamāpattīhi santānassa visesitattā attasinehassa tanubhāvena, sattesu ca mahākaruṇāya uḷārabhāvena adhiṭṭhānassa tikkhavisadabhāvāpattiyā bodhisattānaṃ adhippāyā samijjhanti. citte, viya kammesu ca nesaṃ vasībhāvo, tasmā yattha upapannānaṃ pāramiyo sammadeva paribrūhanti. vuttanayena kālaṃ katvā tattha upapajjanti. tathā hi amhākaṃ mahāsatto imasmiṃyeva kappe nānājātīsu aparihīnajjhāno kālaṃ katvā brahmaloke nibbatto, appakameva kālaṃ tattha ṭhatvā tato cavitvā manussaloke nibbatto, pāramīsambharaṇapasuto ahosi. tena vuttaṃ ‘‘bodhisattānaṃyeva, na <pb ed="V" n="2.0019"/> aññesa’’nti. <hi rend="bold">‘‘ekenaattabhāvena antarena pāramīnaṃ sabbaso pūritattā’’</hi>ti iminā payojanābhāvato tattha ṭhatvā adhimuttikālakiriyā <pb ed="P" n="2.0026"/> nāma nāhosīti dasseti. api ca tattha yāvatāyukaṭṭhānaṃ carimabhave anekamahānidhisamuṭṭhānapubbikāya dibbasampattisadisāya mahāsampattiyā nibbatti viya, buddhabhūtassa asadisadānādivasena anaññasādhāraṇalābhuppatti viya ca ‘‘ito paraṃ mahāpurisassa dibbasampattianubhavanaṃ nāma natthī’’ti ussāhajātassa puññasambhārassa vasenāti daṭṭhabbaṃ. ayañhettha dhammatā.</p>

<p rend="bodytext"><hi rend="bold">manussagaṇanāvasena,</hi> na devagaṇanāvasena. <hi rend="bold">pubbanimittānī</hi>ti cutiyā pubbanimittāni. <hi rend="bold">amilāyitvā</hi>ti ettha amilātaggahaṇeneva tāsaṃ mālānaṃ vaṇṇasampadāyapi gandhasampadāyapi sobhāsampadāyapi avināso dassitoti daṭṭhabbaṃ. bāhirabbhantarānaṃ rajojallānaṃ lepassapi abhāvato devānaṃ sarīragatāni vatthāni sabbakālaṃ parisuddhappabhassarāneva hutvā tiṭṭhantīti āha <hi rend="bold">‘‘vatthesupi eseva nayo’’</hi>ti. <hi rend="bold">neva sītaṃ na uṇha</hi>nti yassa sītassa paṭikāravasena adhikaṃ seviyamānaṃ uṇhaṃ, sayameva vā kharataraṃ hutvā abhibhavantaṃ sarīre sedaṃ uppādeyya, tādisaṃ neva sītaṃ, na uṇhaṃ <hi rend="bold">hoti. tasmiṃ kāle</hi>ti yathāvuttamaraṇāsannakāle. <hi rend="bold">bindubinduvasenā</hi>ti chinnasuttāya āmuttamuttāvaliyā nipatantā muttaguḷikā viya bindu bindu hutvā. <hi rend="bold">sedā</hi>ti sedadhārā <hi rend="bold">muccanti.</hi> dantānaṃ khaṇḍitabhāvo <hi rend="bold">khaṇḍiccaṃ.</hi> kesānaṃ palitabhāvo <hi rend="bold">pāliccaṃ.</hi> <hi rend="bold">ādi</hi>-saddena valittacataṃ saṅgaṇhāti. <hi rend="bold">kilantarūpo attabhāvo hoti,</hi> na pana khaṇḍiccapāliccādīti <pb ed="M" n="2.0022"/> adhippāyo. <hi rend="bold">ukkaṇṭhitā</hi>ti anabhirati. sā natthi <pb ed="P" n="2.0027"/> uparūpari uḷārauḷārānameva bhogānaṃ visesato duvijānanānaṃ upatiṭṭhahanato. <hi rend="bold">nissasantī</hi>ti uṇhaṃ nissasanti. <hi rend="bold">vijambhantī</hi>ti anabhirativasena vijambhanaṃ karonti.</p>

<p rend="bodytext"><hi rend="bold">paṇḍitā evā</hi>ti buddhisampannā eva devatā. yathā devatā sampatijātā ‘‘kīdisena puññakammena idha nibbattā’’ti cintetvā ‘‘iminā nāma puññakammena idha nibbattā’’ti jānanti, evaṃ atītabhave attanā kataṃ, aññadāpi vā ekaccaṃ puññakammaṃ jānantiyeva mahāpuññāti āha <hi rend="bold">‘‘ye mahāpuññā’’</hi>tiādi.</p>

<p rend="bodytext"><hi rend="bold">na paññāya</hi>nti ciratarakālattā paramāyuno. <hi rend="bold">aniyyānika</hi>nti na niyyānāvahaṃ sattānaṃ abhājanabhāvato. sattā na paramāyuno honti nāma pāpussannatāyāti āha <hi rend="bold">‘‘tadā hi sattā ussannakilesā hontī’’</hi>ti. etthāha – kasmā sammāsambuddhā manussaloke eva uppajjanti, na devabrahmalokesūti? devaloke tāva nuppajjanti brahmacariyavāsassa anokāsabhāvato, tathā anacchariyabhāvato<pb ed="V" n="2.0020"/>. acchariyadhammā hi buddhā bhagavanto, tesaṃ sā acchariyadhammatā devattabhāve ṭhitānaṃ na pākaṭā hoti yathā manussabhūtānaṃ, devabhūte hi sammāsambuddhe dissamānaṃ buddhānubhāvaṃ devānubhāvato loko dahati, na buddhānubhāvato, tathā sati ‘‘sammāsambuddho’’ti nādhimuccati na sampasīdati, issaraguttaggāhaṃ na vissajjeti, devattabhāvassa ca cirakālādhiṭṭhānato ekaccasassatavādato na parimuccati. <hi rend="bold">brahmaloke nuppajjantī</hi>ti etthāpi eseva nayo. sattānaṃ tādisaggāhavinimocanatthañhi buddhā bhagavanto manussasugatiyaṃyeva uppajjanti, na devasugatiyaṃ. manussasugatiyaṃ uppajjantāpi opapātikā na honti, sati ca opapātikūpapattiyaṃ vuttadosānativattanato, dhammaveneyyānaṃ dhammatantiyā ṭhapanassa <pb ed="P" n="2.0028"/> viya dhātuveneyyānaṃ dhātūnaṃ ṭhapanassa icchitabbattā ca. na hi opapātikānaṃ parinibbānato uddhaṃ sarīradhātuyo tiṭṭhanti. manussaloke uppajjantāpi mahābodhisattā carimabhave manussabhāvassa pākaṭabhāvakaraṇāya pana dārapariggahampi karontā yāva puttamukhadassanā agāramajjhe tiṭṭhanti, paripākagatasīlanekkhammapaññādipāramikāpi na abhinikkhamantīti. kiṃ vā etāya <pb ed="M" n="2.0023"/> kāraṇacintāya ‘‘sabbabuddhehi āciṇṇasamāciṇṇā, yadidaṃ manussabhūtānaṃyeva abhisambujjhanā, na devabhūtāna’’nti. ayamettha dhammatā. tathā hi tadattho mahābhinīhāropi manussabhūtānaṃyeva ijjhati, na devabhūtānaṃ.</p>

<p rend="bodytext">kasmā pana sammāsambuddhā jambudīpe eva uppajjanti, na sesadīpesu? keci tāva āhu ‘‘yasmā pathaviyā nābhibhūtā, buddhānubhāvasahitā acalaṭṭhānabhūtā bodhimaṇḍabhūmi jambudīpe eva, tasmā jambudīpe eva uppajjantī’’ti, tathā ‘‘itaresampi avijahitaṭṭhānānaṃ tattheva labbhanato’’ti. ayaṃ panettha amhākaṃ khanti – yasmā purimabuddhānaṃ, mahābodhisattānaṃ, paccekabuddhānañca nibbattiyā sāvakabodhisattānaṃ sāvakabodhiyā abhinīhāro, sāvakapāramiyā sambharaṇaṃ, paripācanañca buddhakhettabhūte imasmiṃ cakkavāḷe jambudīpe eva ijjhati, na aññattha. veneyyānaṃ vinayanattho ca buddhuppādoti aggasāvakamahāsāvakādi veneyyavisesāpekkhāya etasmiṃ jambudīpe eva buddhā nibbattanti, na sesadīpesu. ayañca nayo sabbabuddhānaṃ āciṇṇasamāciṇṇoti. tesaṃ uttamapurisānaṃ tattheva uppatti sampatticakkānaṃ viya aññamaññūpanissayato aparāparaṃ <pb ed="P" n="2.0029"/> vattatīti daṭṭhabbaṃ, eteneva imaṃ cakkavāḷaṃ majjhe katvā iminā saddhiṃ cakkavāḷānaṃ dasasahassasseva khettabhāvo dīpito ito aññassa buddhānaṃ uppattiṭṭhānassa tepiṭake buddhavacane anupalabbhanato. tenāha <hi rend="bold">‘‘tīsu dīpesu buddhā na nibbattanti, jambudīpeyeva nibbattantīti dīpaṃ passī’’</hi>ti. iminā nayena desaniyāmepi kāraṇaṃ nīharitvā vattabbaṃ.</p>

<p rend="bodytext"><hi rend="bold">idāni</hi> <pb ed="V" n="2.0021"/> <hi rend="bold">ca khattiyakulaṃ lokasammataṃ</hi> brāhmaṇānampi pūjanīyabhāvato. <hi rend="bold">‘‘rājā pitā bhavissatī’’ti kulaṃ passi</hi> pituvasena kulassa niddisitabbato.</p>

<p rend="bodytext"><hi rend="bold">‘‘dasannaṃ māsānaṃ upari satta divasānī’’ti passi,</hi> tena attano antarāyābhāvaṃ aññāsi, tassā ca tusitabhave dibbasampattipaccanubhavanaṃ.</p>

<p rend="bodytext"><hi rend="bold">tā devatā</hi>ti dasasahassicakkavāḷadevatā. kathaṃ pana tā devatā tadā bodhisattassa pūritapāramibhāvaṃ, kathaṃ cassa buddhabhāvaṃ jānantīti? mahesakkhānaṃ <pb ed="M" n="2.0024"/> devatānaṃ vasena, yebhuyyena ca tā devatā abhisamayabhāgino. tathā hi bhagavato dhammadānasaṃvibhāge anekavāraṃ dasasahassacakkavāḷadevatāsannipāto ahosi.</p>

<p rend="bodytext"><hi rend="bold">‘‘cavāmī’’ti jānāti</hi> cutiāsannajavanehi ñāṇasahitehi cutiyā upaṭṭhitabhāvassa paṭisaṃviditattā. <hi rend="bold">cuticittaṃ na jānāti</hi> cuticittakkhaṇassa ittarabhāvato. tathā hi taṃ cutūpapātañāṇassapi avisayova. <hi rend="bold">paṭisandhicitte</hi>pi eseva nayo. <hi rend="bold">āvajjanapariyāyo</hi>ti āvajjanakkamo. yasmā ekavāraṃ āvajjitamattena ārammaṇaṃ nicchinituṃ na sakkā, tasmā taṃ evārammaṇaṃ dutiyaṃ, tatiyañca āvajjitvā nicchayati. āvajjanasīsena cettha javanavāro gahito. tenāha <hi rend="bold">‘‘dutiyatatiyacittavāre eva jānissatī’’</hi>ti. cutiyā puretaraṃ katipayacittavārato paṭṭhāya ‘‘maraṇaṃ me āsanna’’nti <pb ed="P" n="2.0030"/> jānanato <hi rend="bold">‘‘cutikkhaṇepi cavāmīti jānātī’’</hi>ti vuttaṃ. paṭisandhiyā pana apubbabhāvato <hi rend="bold">paṭisandhicittaṃ na jānāti.</hi> nikantiyā uppattito parato <hi rend="bold">‘‘asukasmiṃ me ṭhāne paṭisandhi gahitā’’ti jānāti. tasmiṃ kāle</hi>ti paṭisandhiggahaṇakāle. <hi rend="bold">dasasahassilokadhātu kampatī</hi>ti ettha kampanakāraṇaṃ heṭṭhā <hi rend="bold">brahmajālavaṇṇanāyaṃ</hi> (dī॰ ni॰ ṭī॰ 1.149) vuttameva. atthato panettha yaṃ vattabbaṃ, taṃ parato <hi rend="bold">mahāparinibbānavaṇṇanāyaṃ</hi> (dī॰ ni॰ aṭṭha॰ 2.171) āgamissati. mahākāruṇikā buddhā bhagavanto sattānaṃ hitasukhavidhānatapparatāya bahulaṃ somanassikāva hontīti tesaṃ paṭhamamahāvipākacittena paṭisandhiggahaṇaṃ <hi rend="bold">aṭṭhakathāyaṃ</hi> (dī॰ ni॰ aṭṭha॰ 2.17; dha॰ sa॰ aṭṭha॰ 498; ma॰ ni॰ aṭṭha॰ 4.200) vuttaṃ. <hi rend="bold">mahāsivatthero</hi>pana yadipi mahākāruṇikā buddhā bhagavanto sattānaṃ hitasukhavidhānatapparāva, vivekajjhāsayā pana visaṅkhāraninnā sabbasaṅkhāresu ajjhupekkhanabahulāti pañcamamahāvipākacittena paṭisandhiggahaṇamāha.</p>

<p rend="bodytext"><hi rend="bold">pure puṇṇamāya sattamadivasato paṭṭhāyā</hi>ti puṇṇamāya pure sattamadivasato paṭṭhāya, sukkapakkhe <pb ed="V" n="2.0022"/> navamito paṭṭhāyāti attho. <hi rend="bold">sattame divase</hi>ti navamito sattame divase āsaḷhipuṇṇamāyaṃ. <hi rend="bold">idaṃ supina</hi>nti idāni vuccamānākāraṃ. <hi rend="bold">majjhimaṭṭhakathāyaṃ</hi> pana ‘‘anotattadahaṃ netvā ekamantaṃ aṭṭhaṃsu. atha nesaṃ deviyo āgantvā manussamalaharaṇatthaṃ nhāpetvā’’ti <pb ed="M" n="2.0025"/> (ma॰ ni॰ aṭṭha॰ 4.200) vuttaṃ. tattha <hi rend="bold">nesaṃ deviyo</hi>ti mahārājūnaṃ deviyo. <hi rend="bold">caritvā</hi>ti gocaraṃ caritvā.</p>

<p rend="bodytext"><hi rend="bold">haritūpalittāyā</hi>ti haritena gomayena kataparibhaṇḍāya. <hi rend="bold">‘‘so ca kho purisagabbho, na itthigabbho, putto te bhavissatī’’</hi>ti ettakameva <pb ed="P" n="2.0031"/> te brāhmaṇā attano supinasatthanayena kathesuṃ. <hi rend="bold">‘‘sace agāraṃ ajjhāvasissatī’’</hi>tiādi pana devatāviggahena tamatthaṃ yāthāvato pavedesuṃ.</p>

<p rend="bodytext"><hi rend="bold">dhammatā</hi>ti ettha <hi rend="bold">dhamma</hi>-saddo ‘‘jātidhammānaṃ bhikkhave sattāna’’ntiādīsu (ma॰ ni॰ 1.131; 3.373; paṭi॰ ma॰ 1.33) viya pakatipariyāyo, dhammo eva <hi rend="bold">dhammatā</hi> yathā devo <hi rend="bold">eva</hi> devatāti āha <hi rend="bold">‘‘ayaṃ sabhāvo’’</hi>ti, ayaṃ pakatīti attho. svāyaṃ sabhāvo atthato tathā niyatabhāvoti āha <hi rend="bold">‘‘ayaṃ niyāmoti vuttaṃ hotī’’</hi>ti. niyāmo pana bahuvidhoti te sabbe atthuddhāranayena uddharitvā idhādhippetaniyāmameva dassetuṃ <hi rend="bold">‘‘niyāmo ca nāmā’’</hi>tiādi vuttaṃ. tattha kammānaṃ niyāmo <hi rend="bold">kammaniyāmo.</hi> esa nayo utuniyāmādīsu tīsu. itaro pana dhammo eva niyāmo <hi rend="bold">dhammaniyāmo,</hi> dhammatā.</p>

<p rend="bodytext"><hi rend="bold">kusalassa</hi> kammassa. <hi rend="bold">nisento</hi> tikhiṇaṃ karonto.</p>

<p rend="bodytext">arūpādibhūmibhāgavisesavasena utuvisesadassanato utuvisesena sijjhamānānaṃ rukkhādīnaṃ pupphaphalādiggahaṇaṃ <hi rend="bold">‘‘tesu tesu janapadesū’’</hi>ti visesetvā vuttaṃ. <hi rend="bold">tasmiṃ tasmiṃ kāle</hi>ti tasmiṃ tasmiṃ vasantādikāle.</p>

<p rend="bodytext"><hi rend="bold">madhurato</hi> bījato <hi rend="bold">tittato</hi> bījatoti yojanā.</p>

<p rend="bodytext" n="18"><hi rend="paranum">18</hi><hi rend="dot">.</hi> vattamānasamīpe vattamāne viya voharitabbanti ‘‘okkamatī’’ti vuttanti āha <hi rend="bold">‘‘okkanto hotīti ayamevattho’’</hi>ti. <hi rend="bold">evaṃ hotī</hi>ti evaṃ vuttappakārenassa sampajānanā hoti. <hi rend="bold">na okkamamāne</hi> paṭisandhikkhaṇassa duviññeyyatāya. yathā ca vuttaṃ ‘‘paṭisandhicittaṃ na jānātī’’ti. dasasahassacakkavāḷapattharaṇena <pb ed="P" n="2.0032"/> vā <hi rend="bold">appamāṇo.</hi> ativiya samujjalanabhāvena <hi rend="bold">uḷāro</hi><pb ed="V" n="2.0023"/>. <hi rend="bold">devānubhāva</hi>nti devānaṃ pabhānubhāvaṃ. devānañhi pabhaṃ so obhāso <pb ed="M" n="2.0026"/> abhibhavati, na tesaṃ ādhipaccaṃ. tenāha <hi rend="bold">‘‘nivatthavatthassā’’</hi>tiādi.</p>

<p rend="bodytext">lokānaṃ lokadhātūnaṃ antaro vivaro <hi rend="bold">lokantaro,</hi> so eva itthiliṅgavasena <hi rend="bold">‘‘lokantarikā’’</hi>ti vutto. rukkhagacchādinā kenaci na haññantīti <hi rend="bold">aghā,</hi> asambādhā. tenāha <hi rend="bold">‘‘niccavivaṭā’’</hi>ti. <hi rend="bold">asaṃvutā</hi>ti heṭṭhā, upari ca kenaci na pihitā. tena vuttaṃ <hi rend="bold">‘‘heṭṭhāpi appatiṭṭhā’’</hi>ti. tattha <hi rend="bold">pi</hi>-saddena yathā heṭṭhā udakassa pidhāyikā pathavī natthīti asaṃvutā lokantarikā, evaṃ uparipi cakkavāḷesu viya devavimānānaṃ abhāvato asaṃvutā appatiṭṭhāti dasseti. andhakāro ettha atthīti <hi rend="bold">andhakārā. cakkhuviññāṇaṃ na jāyati</hi> ālokassa abhāvato, na cakkhuno. tathā hi ‘‘tena obhāsena aññamaññaṃ sañjānantī’’ti vuttaṃ. jambudīpe ṭhitamajjhanhikavelāyaṃ pubbavidehavāsīnaṃ atthaṅgamanavasena upaḍḍhaṃ sūriyamaṇḍalaṃ paññāyati, aparagoyānavāsīnaṃ uggamanavasena, evaṃ sesadīpesu pīti āha <hi rend="bold">‘‘ekappahāreneva tīsu dīpesu paññāyantī’’</hi>ti. ito aññathā pana dvīsu eva dīpesu ekappahārena paññāyantīti. ekekāya disāya nava nava yojanasatasahassāni andhakāravidhamanampi imināva nayena daṭṭhabbaṃ. <hi rend="bold">pabhāya nappahontī</hi>ti attano pabhāya obhāsituṃ anabhisambhunanti. yugandharapabbatappamāṇe ākāse vicaraṇato <hi rend="bold">‘‘cakkavāḷapabbatassa vemajjhena vicarantī’’</hi>ti vuttaṃ.</p>

<p rend="bodytext"><hi rend="bold">vāvaṭā</hi>ti <pb ed="P" n="2.0033"/> khādanatthaṃ gaṇhituṃ upakkamantā. <hi rend="bold">viparivattitvā</hi>ti vivattitvā. <hi rend="bold">chijjitvā</hi>ti mucchāpattiyā ṭhitaṭṭhānato muccitvā, aṅgapaccaṅgachedanena vā chijjitvā. <hi rend="bold">accantakhāre</hi>ti ātapasantāpābhāvena atisītabhāvameva sandhāya accantakhāratā vuttā siyā. na hi taṃ kappasaṇṭhahanaudakaṃ sampattikaramahāmeghavuṭṭhaṃ pathavisandhārakaṃ kappavināsakaṃ udakaṃ viya khāraṃ bhavituṃ arahati. tathā hi sati pathavīpi vilīyeyya, tesaṃ vā pāpakammabalena petānaṃ udakassa pubbakheḷabhāvāpatti viya tassa udakassa tadā khārabhāvāpatti hotīti vuttaṃ <hi rend="bold">‘‘accantakhāre udake’’</hi>ti.</p>

<p rend="bodytext"><hi rend="bold">ekayāgupānamattampī</hi>ti pattādibhājanagataṃ yāguṃ gaḷociādiuddharaṇiyā gahetvā pivanamattampi kālaṃ. <hi rend="bold">samantato</hi>ti sabbabhāgato chappakārampi.</p>

<p rend="bodytext" n="19"><hi rend="paranum">19</hi><hi rend="dot">.</hi> <hi rend="bold">catunnaṃ</hi> <pb ed="M" n="2.0027"/> <hi rend="bold">mahārājānaṃ vasenā</hi>ti vessavaṇādicatumahārājabhāvasāmaññena.</p>

<p rend="bodytext"><hi rend="bold">yathāvihāra</hi>nti <pb ed="V" n="2.0024"/> yathāsakaṃ vihāraṃ.</p>

<p rend="bodytext" n="20"><hi rend="paranum">20</hi><hi rend="dot">.</hi> <hi rend="bold">pakatiyā</hi>ti attano pakatiyā eva. tenāha <hi rend="bold">‘‘sabhāvenevā’’</hi>ti. parassa santike gahaṇena vinā attano sabhāveneva sayameva adhiṭṭhahitvā <hi rend="bold">sīlasampannā. bodhisattamātāpī</hi>ti amhākaṃ bodhisattamātāpi. <hi rend="bold">kāladevilassā</hi>ti yathā kāladevilassa santike aññadā gaṇhāti, bodhisatte pana…pe॰… sayameva sīlaṃ aggahesi, tathā vipassībodhisattamātāpīti adhippāyo.</p>

<p rend="bodytext" n="21"><hi rend="paranum">21</hi><hi rend="dot">.</hi> <hi rend="bold">‘‘manussesū’’</hi>ti idaṃ pakaticārittavasena vuttaṃ, ‘‘manussitthiyā nāma manussapurisesu purisādhippāyacittaṃ uppajjeyyā’’ti. bodhisattassa mātuyā pana devesupi tādisaṃ cittaṃ nuppajjateva. yathā bodhisattassa ānubhāvena bodhisattamātu purisādhippāyacittaṃ nuppajjati, evaṃ tassa ānubhāveneva sā kenaci purisena anabhibhavanīyāti āha <hi rend="bold">‘‘pādā na vahanti dibbasaṅkhalikā viya bajjhantī’’</hi>ti.</p>

<p rend="bodytext" n="22"><hi rend="paranum">22</hi><hi rend="dot">.</hi> pubbe <pb ed="P" n="2.0034"/> ‘‘kāmaguṇūpasaṃhitaṃ cittaṃ nuppajjatī’’ti vuttaṃ, puna ‘‘pañcahi kāmaguṇehi samappitā samaṅgībhūtā paricāretī’’ti ca vuttaṃ. kathamidaṃ aññamaññaṃ na virujjhatīti āha <hi rend="bold">‘‘pubbe’’</hi>tiādi. <hi rend="bold">vatthupaṭikkhepo</hi>ti abrahmacariyavatthupaṭisedho. tenāha <hi rend="bold">‘‘purisādhippāyavasenā’’</hi>ti. <hi rend="bold">ārammaṇapaṭilābho</hi>ti rūpādipañcakāmaguṇārammaṇasseva paṭilābho.</p>

<p rend="bodytext" n="23"><hi rend="paranum">23</hi><hi rend="dot">.</hi> <hi rend="bold">kilamatho</hi>ti khedo, kāyassa garubhāvakathinabhāvādayopi tassā tadā na honti eva. ‘‘tirokucchigataṃ passatī’’ti vuttaṃ. kadā paṭṭhāya passatīti āha <hi rend="bold">‘‘kalalādikālaṃ atikkamitvā’’</hi>tiādi. dassane payojanaṃ sayameva vadati. tassa abhāvato kalalādikāle na passati. <hi rend="bold">puttena</hi> daharena mandena uttānaseyyakena <hi rend="bold">saddhiṃ. ‘‘yaṃ taṃ mātū’’</hi>tiādi pakaticārittavasena vuttaṃ. cakkavattigabbhatopi hi savisesaṃ bodhisattagabbho parihāraṃ labhati puññasambhārassa sātisayattā, tasmā bodhisattamātā ativiya sappāyāhārācārā ca hutvā sakkaccaṃ pariharati. <hi rend="bold">sukhavāsattha</hi>nti bodhisattassa sukhavāsatthaṃ. <hi rend="bold">puratthābhimukho</hi>ti mātu <pb ed="M" n="2.0028"/> purimabhāgābhimukho. idāni tirokucchigatassa dissamānatāya abbhantaraṃ, bāhirañca kāraṇaṃ dassetuṃ <hi rend="bold">‘‘pubbe katakamma’’</hi>ntiādi vuttaṃ. <hi rend="bold">assā</hi>ti deviyā. <hi rend="bold">vatthu</hi>nti kucchiṃ. phalikaabbhapaṭalādino viya bodhisattamātukucchitacassa patanubhāvena ālokassa vibandhābhāvato yathā bodhisattamātā kucchigataṃ bodhisattaṃ passati, kiṃ evaṃ bodhisattopi mātaraṃ, aññañca purato ṭhitaṃ rūpagataṃ passati, noti āha <hi rend="bold">‘‘bodhisatto panā’’</hi>tiādi. kasmā <pb ed="V" n="2.0025"/> pana sati cakkhumhi, āloke ca na passatīti āha <hi rend="bold">‘‘na hi antokucchiyaṃ cakkhuviññāṇaṃ uppajjatī’’</hi>ti. assāsapassāsā viya hi tattha cakkhuviññāṇampi na uppajjati tajjassa samannāhārassa abhāvato.</p>

<p rend="bodytext" n="24"><hi rend="paranum">24</hi><hi rend="dot">.</hi> yathā <pb ed="P" n="2.0035"/> aññā itthiyo vijātappaccayā tādisena rogena abhibhūtāpi hutvā maranti, bodhisattamātu pana bodhisatte kucchigate tassa vijāyananimittaṃ, na koci rogo uppajjati, kevalaṃ āyuparikkhayeneva kālaṃ karoti, svāyamattho heṭṭhā vutto eva. <hi rend="bold">‘‘bodhisattena vasitaṭṭhānañhī’’</hi>tiādi tassa kāraṇavacanaṃ. <hi rend="bold">aññesaṃ aparibhoga</hi>nti aññehi na paribhuñjitabbaṃ, na paribhogayogyanti attho. tathā sati bodhisattapitu aññāya aggamahesiyā bhavitabbaṃ, tathāpi bodhisattamātari dharantiyā ayujjamānakanti āha <hi rend="bold">‘‘na ca sakkā’’</hi>tiādi. <hi rend="bold">apanetvā</hi>ti aggamahesiṭhānato nīharitvā. attani chandarāgavaseneva bahiddhā ārammaṇapariyesanāti visayinisārāgo sattānaṃ visayesu sārāgassa balavakāraṇanti dassento āha <hi rend="bold">‘‘sattānaṃ attabhāve chandarāgo balavā hotī’’</hi>ti. <hi rend="bold">anurakkhituṃ na sakkotī</hi>ti sammā gabbhaparihāraṃ nānuyuñjati. tena <hi rend="bold">gabbho bahvābādho hoti. vatthu visadaṃ hotī</hi>ti gabbhāsayo visuddho hoti. mātu majjhimavayassa tatiyakoṭṭhāse bodhisattagabbhokkamanampi tassā āyuparimāṇavilokaneneva saṅgahitaṃ vayovasena uppajjanakavikārassa parivajjanato. itthisabhāvena uppajjanakavikāro pana bodhisattassa ānubhāveneva vūpasamati.</p>

<p rend="bodytext" n="25"><hi rend="paranum">25</hi><hi rend="dot">.</hi> <hi rend="bold">sattamāsajāto</hi>ti paṭisandhiggahaṇato sattame māse jāto. so <hi rend="bold">sītuṇhakkhamo na hoti</hi> ativiya sukhumālatāya. <hi rend="bold">aṭṭhamāsajāto</hi> <pb ed="M" n="2.0029"/> kāmaṃ sattamāsajātato buddhivayavā, ekacce pana cammapadesā vuddhiṃ pāpuṇantā ghaṭṭanaṃ na sahanti, tena so <hi rend="bold">na jīvati.</hi> ‘‘sattamāsajātassa pana na tāva te jātā’’ti vadanti.</p>

<p rend="bodytext" n="27"><hi rend="paranum">27</hi><hi rend="dot">.</hi> <hi rend="bold">devā</hi> <pb ed="P" n="2.0036"/> <hi rend="bold">paṭhamaṃ paṭiggaṇhantī</hi>ti ‘‘lokanāthaṃ mahāpurisaṃ sayameva paṭhamaṃ paṭiggaṇhāmā’’ti sañjātagāravabahumānā attano pītiṃ pavedentā <hi rend="bold">khīṇāsavā suddhāvāsabrahmāno ādito paṭiggaṇhanti. sūtivesa</hi>nti sūtijagganadhātivesaṃ. <hi rend="bold">eke</hi>ti abhayagirivāsino. <hi rend="bold">macchakkhisadisaṃ</hi> chavivasena. <hi rend="bold">aṭṭhāsi</hi> na nisīdi, na nipajji vā. tena vuttaṃ ‘‘ṭhitāva bodhisattaṃ bodhisattamātā vijāyatī’’ti. niddukkhatāya <hi rend="bold">ṭhitā</hi> eva hutvā <hi rend="bold">vijāyati.</hi> dukkhassa hi balavabhāvato taṃ dukkhaṃ asahamānā aññā itthiyo nisinnā vā nipannā vā vijāyanti.</p>

<p rend="bodytext" n="28"><hi rend="paranum">28</hi><hi rend="dot">.</hi> <hi rend="bold">ajinappaveṇiyā</hi>ti <pb ed="V" n="2.0026"/> ajinacammehi sibbitvā katapaveṇiyā. <hi rend="bold">mahātejo</hi>ti mahānubhāvo. <hi rend="bold">mahāyaso</hi>ti mahāparivāro, vipulakittighoso ca.</p>

<p rend="bodytext" n="29"><hi rend="paranum">29</hi><hi rend="dot">.</hi> <hi rend="bold">bhaggavibhaggā</hi>ti sambādhaṭṭhānato nikkhamanena vibhāvitattā bhaggā, vibhaggā viya ca hutvā, tena nesaṃ avisadabhāvameva dasseti. <hi rend="bold">alaggo hutvā</hi>ti gabbhāsaye, yonipadese ca katthaci alaggo asatto hutvā, yato ‘‘dhamakaraṇato udakanikkhamanasadisa’’nti vuttaṃ. <hi rend="bold">udakenā</hi>ti gabbhāsayagatena udakena. <hi rend="bold">amakkhitova nikkhamati</hi> sammakkhitassa tādisassa udakasemhādikasseva tattha abhāvato. bodhisattassa hi puññānubhāvato paṭisandhiggahaṇato paṭṭhāya taṃ ṭhānaṃ pubbepi visuddhaṃ visesato paramasugandhagandhakuṭi viya candanagandhaṃ vāyantaṃ tiṭṭhati.</p>

<p rend="bodytext"><hi rend="bold">udakavaṭṭiyo</hi>ti udakakkhandhā.</p>

<p rend="bodytext" n="31"><hi rend="paranum">31</hi><hi rend="dot">.</hi> <hi rend="bold">muhuttajāto</hi>ti muhuttena jāto hutvā muhuttamattova. <hi rend="bold">anudhāriyamāne</hi>ti <pb ed="P" n="2.0037"/> anukūlavasena nīyamāne. <hi rend="bold">āgatānevā</hi>ti taṃ ṭhānaṃ upagatāni eva. <hi rend="bold">anekasākha</hi>nti ratanamayānekasatapatiṭṭhānahīrakaṃ. <hi rend="bold">sahassamaṇḍala</hi>nti tesaṃ upariṭṭhitaṃ anekasahassamaṇḍalahīrakaṃ. <hi rend="bold">marū</hi>ti devā. <hi rend="bold">na kho pana</hi> <hi rend="bold">evaṃ daṭṭhabbaṃ</hi> padavītihārato pageva disāvilokanassa <pb ed="M" n="2.0030"/> katattā. tenāha <hi rend="bold">‘‘mahāsatto hī’’</hi>tiādi. <hi rend="bold">ekaṅgaṇānī</hi>ti vivaṭabhāvena vihāraṅgaṇapariveṇaṅgaṇāni viya ekaṅgaṇasadisāni <hi rend="bold">ahesuṃ. sadisopi natthī</hi>ti tumhākaṃ idaṃ vilokanaṃ visiṭṭhe passituṃ <hi rend="bold">‘‘idha tumhehi sadisopi natthi, kuto uttaritaro’’</hi>ti āhaṃsu. <hi rend="bold">aggo</hi>ti padhāno, kena panassa padhānatāti āha <hi rend="bold">‘‘guṇehī’’</hi>ti. <hi rend="bold">paṭhama</hi>-saddo cettha padhānapariyāyo. bodhisattassa pana padhānatā anaññasādhāraṇāti āha <hi rend="bold">‘‘sabbapaṭhamo’’</hi>ti, sabbapadhānoti attho. <hi rend="bold">etassevā</hi>ti aggasaddasseva. ettha ca mahesakkhā tāva devā tathā ca vadanti, itare pana kathanti? mahāsattassa ānubhāvadassanādinā. mahesakkhānañhi devānaṃ mahāsattassa ānubhāvo viya tena sadisānampi ānubhāvo paccakkho ahosīti, itare pana tesaṃ vacanaṃ sutvā saddahantā anuminantā tathā āhaṃsu. paripākagatapubbahetusaṃsiddhāya dhammatāya codiyamāno <hi rend="bold">imasmiṃ…pe॰… byākāsi.</hi></p>

<p rend="bodytext">jātamattasseva bodhisattassa ṭhānādīni yesaṃ visesādhigamānaṃ pubbanimittabhūtānīti te niddhāretvā dassento <hi rend="bold">‘‘ettha cā’’</hi>tiādimāha. tattha <hi rend="bold">patiṭṭhānaṃ caturiddhipādapaṭilābhassa pubbanimittaṃ</hi> iddhipādavasena lokuttaradhammesu suppatiṭṭhitabhāvasamijjhanato. <hi rend="bold">uttarābhimukhabhāvo</hi> <pb ed="P" n="2.0038"/> lokassa <pb ed="V" n="2.0027"/> uttaraṇavasena gamanassa pubbanimittaṃ. tena hi bhagavā sadevakassa lokassa abhibhūto, kenaci anabhibhūto ahosi. tenāha <hi rend="bold">‘‘mahājanaṃ ajjhottharitvā abhibhavitvā gamanassa pubbanimitta’’</hi>nti. tathā sattapadagamanaṃ sattapadabojjhaṅgasampannaariyamaggagamanassa. suvisuddhasetacchattadhāraṇaṃ suvisuddhavimuttichattadhāraṇassa. pañcarājakakudhabhaṇḍasamāyogo pañcavidhavimuttiguṇasamāyogassa. anāvaṭadisānuvilokanaṃ anāvaṭañāṇatāya. ‘‘aggohamasmī’’tiādinā achambhitavācābhāsanaṃ kenaci avibandhanīyatāya appavattiyassa saddhammacakkappavattanassa. ‘‘ayamantimā jātī’’ti āyatiṃ jātiyā abhāvakittanā anupādi…pe॰… pubbanimittanti veditabbaṃ tassa tassa anāgate laddhabbavisesassa taṃ taṃ nimittaṃ abyabhicārīti katvā. <hi rend="bold">na āgato</hi>ti imasmiṃ sutte, aññattha ca vakkhamānāya anupubbiyā na āgato. <hi rend="bold">āharitvā</hi>ti tasmiṃ tasmiṃ sutte, aṭṭhakathāsu ca āgatanayena āharitvā <hi rend="bold">dīpetabbo.</hi></p>

<p rend="bodytext"><hi rend="bold">‘‘dasasahassilokadhātu</hi> <pb ed="M" n="2.0031"/> <hi rend="bold">kampī’’</hi>ti idaṃ satipi idha pāḷiyaṃ āgatatte vakkhamānānaṃ acchariyānaṃ mūlabhūtaṃ dassetuṃ vuttaṃ, evaṃ aññampi evarūpaṃ daṭṭhabbaṃ. <hi rend="bold">tantibaddhā vīṇā cammabaddhā bheriyo</hi>ti pañcaṅgikatūriyassa nidassanamattaṃ, ca-saddena vā itaresampi saṅgaho daṭṭhabbo. ‘‘andubandhanādīni taṅkhaṇe eva chajjitvā puna pākatikāneva honti, tathā jaccandhādīnaṃ cakkhusotādīni tathārūpakammapaccayā tasmiṃyeva khaṇe uppajjitvā tāvadeva vigacchantī’’ti vadanti. <hi rend="bold">chijjiṃsū</hi>ti ca pādesu bandhaṭṭhānesu chijjiṃsu. <hi rend="bold">vigacchiṃsū</hi>ti vūpasamiṃsu. <hi rend="bold">ākāsaṭṭhakaratanāni</hi> nāma taṃtaṃvimānagatamaṇiratanādīni. <hi rend="bold">sakatejobhāsitānī</hi>ti <pb ed="P" n="2.0039"/> ativiya samujjalāya attano pabhāya obhāsitāni <hi rend="bold">ahesuṃ. nappavattī</hi>ti na sannipāto. <hi rend="bold">na vāyī</hi>ti kharo vāto na vāyi. mudusukho pana sattānaṃ sukhāvaho vāyi. <hi rend="bold">pathavigatā ahesuṃ</hi> uccaṭṭhāne ṭhātuṃ avisahantā. <hi rend="bold">utusampanno</hi>ti anuṇhāsītatāsaṅkhātena utunā sampanno. <hi rend="bold">apphoṭanaṃ</hi> vuccati bhujahatthasaṅghaṭṭanasaddo, atthato pana vāmahatthaṃ ure ṭhapetvā dakkhiṇena puthupāṇinā hatthatāḷanena saddakaraṇaṃ. mukhena usseḷanaṃ saddassa muñcanaṃ <hi rend="bold">seḷanaṃ. ekaddhajamālā ahosi</hi> nirantaraṃ dhajamālāsamodhānagatāya. na kevalañca etāni eva, atha kho aññānipi ‘‘vicittapupphasugandhapupphavassadevopavassi sūriye dissamāne eva tārakā obhāsiṃsu, acchaṃ vippasannaṃ udakaṃ pathavito ubbhijji, bilāsayā ca tiracchānā āsayato nikkhamiṃsu, rāgadosamohāpi tanu bhaviṃsu, pathaviyaṃ rajo vūpasami, aniṭṭhagandho vigacchi, dibbagandho vāyi, rūpino devā sarūpeneva manussānaṃ āpāthaṃ agamaṃsu, sattānaṃ cutūpapātā nāhesu’’nti evamādīni <pb ed="V" n="2.0028"/> yāni mahābhinīhārasamaye uppannāni dvattiṃsapubbanimittāni, tāni anavasesato tadā ahesunti.</p>

<p rend="bodytext"><hi rend="bold">tatrāpī</hi>ti tesupi pathavikampādīsu evaṃ pubbanimittabhāvo veditabbo. na kevalaṃ sampatijātassa ṭhānādīsu evāti adhippāyo. <hi rend="bold">sabbaññutaññāṇapaṭilābhassa pubbanimittaṃ</hi> sabbassa ñeyyassa, titthakaramatassa ca cālanato. kenaci anussāhitānaṃyeva imasmiṃyeva <hi rend="bold">ekacakkavāḷe sannipāto</hi> kenaci anussāhitānaṃyeva <hi rend="bold">ekappahāreneva</hi> <pb ed="P" n="2.0040"/> <hi rend="bold">sannipatitvā dhammapaṭiggaṇhanassa pubbanimittaṃ. paṭhamaṃ devatānaṃ paṭiggahaṇaṃ</hi> dibbavihārapaṭilābhassa, <hi rend="bold">pacchā manussānaṃ paṭiggahaṇaṃ</hi> tattheva ṭhānassa niccalasabhāvato <pb ed="M" n="2.0032"/> āneñjavihārapaṭilābhassa <hi rend="bold">pubbanimittaṃ. vīṇānaṃ sayaṃ vajjanaṃ</hi> parūpadesena vinā sayameva <hi rend="bold">anupubbavihārapaṭilābhassa</hi> pubbanimittaṃ. <hi rend="bold">bherīnaṃ vajjanaṃ</hi> cakkavāḷapariyantāya parisāya pavedanasamatthassa <hi rend="bold">dhammabheriyā anusāvanassa</hi> amatadundubhighosanassa <hi rend="bold">pubbanimittaṃ. andubandhanādīnaṃ chedo</hi> mānavinibandhabhedanassa <hi rend="bold">pubbanimittaṃ. mahājanassa rogavigamo</hi> tasseva sakalavaṭṭadukkharogavigamabhūtassa <hi rend="bold">saccapaṭilābhassa pubbanimittaṃ.</hi> ‘‘mahājanassā’’ti padaṃ ‘‘mahājanassa dibbacakkhupaṭilābhassa, mahājanassa dibbasotadhātupaṭilābhassā’’tiādinā tattha tattha ānetvā sambandhitabbaṃ. iddhipādabhāvanāvasena sātisayañāṇajavasampattisiddhīti āha <hi rend="bold">‘‘pīṭhasappīnaṃ javasampadā caturiddhipādapaṭilābhassa pubbanimitta’’</hi>nti. <hi rend="bold">supaṭṭanasampāpuṇanaṃ catupaṭisambhidādhigamassa pubbanimittaṃ.</hi> atthādianurūpaṃ atthādīsu sampaṭipattibhāvato. <hi rend="bold">ratanānaṃ sakatejobhāsitattaṃ yaṃ lokassa dhammobhāsaṃ dassessati,</hi> tena <hi rend="bold">tassa</hi> sakatejobhāsitattassa <hi rend="bold">pubbanimittaṃ.</hi></p>

<p rend="bodytext"><hi rend="bold">catubrahmavihārapaṭilābhassa pubbanimittaṃ</hi> tassa sabbaso veravūpasamanato. <hi rend="bold">ekādasaagginibbāpanassa pubbanimittaṃ</hi> dunnibbāpananibbānabhāvato. <hi rend="bold">ñāṇālokādassanassa pubbanimittaṃ</hi> anāloke ālokadassanabhāvato. <hi rend="bold">nibbānarasenā</hi>ti kilesānaṃ nibbāyanarasena. <hi rend="bold">ekarasabhāvassā</hi>ti sāsanassa sabbattha ekarasabhāvassa, tañca kho amadhurassa <pb ed="P" n="2.0041"/> lokassa sabbaso madhurabhāvāpādanena. <hi rend="bold">dvāsaṭṭhidiṭṭhigatabhindanassa pubbanimittaṃ</hi> sabbaso diṭṭhigatavātāpanayanavasena. ākāsādiappatiṭṭhavisamacañcalaṭṭhānaṃ pahāya <hi rend="bold">sakuṇānaṃ pathavigamanaṃ</hi> tādisaṃ micchāgāhaṃ pahāya sattānaṃ <hi rend="bold">pāṇehi</hi> ratanattaya<hi rend="bold">saraṇagamanassa pubbanittaṃ. bahujanakantatāyā</hi>ti candassa viya bahujanassa kantatāya. <hi rend="bold">sūriyassa uṇhasītavivajjitautusukhatā</hi> pariḷāhavivajjita<hi rend="bold">kāyikacetasikasukhappattiyā pubbanimittaṃ.</hi> <hi rend="bold">devatānaṃ apphoṭanādīhi kīḷanaṃ</hi> pamoduppatti bhavantagamanena, dhammasabhāvabodhanena ca udānavasena pamodavibhāvanassa <hi rend="bold">pubbanimittaṃ. dhammavegavassanassā</hi>ti desanāñāṇavegena dhammāmatassa vassanassa <pb ed="V" n="2.0029"/> <hi rend="bold">pubbanimittaṃ.</hi> kāyagatāsativasena laddhaṃ jhānaṃ pādakaṃ katvā uppāditamaggaphalasukhānubhavo <hi rend="bold">kāyagatāsatiamatapaṭilābho,</hi> tassa pana kāyassāpi atappakasukhāvahattā khudāpipāsāpīḷanābhāvo pubbanimittaṃ vutto<pb ed="M" n="2.0033"/>. <hi rend="bold">aṭṭhakathāyaṃ</hi>pana khudaṃ, pipāsañca bhinditvā vuttaṃ. tattha pubbanimittānaṃ bhedo visesasāmaññavibhāgena, gobalībaddañāyena ca gahetabbo. ‘‘sayamevā’’ti padaṃ ‘‘aṭṭhaṅgikamaggadvāravivaraṇassā’’ti etthāpi ānetvā sambandhitabbaṃ. <hi rend="bold">bharitabhāvassā</hi>ti paripuṇṇabhāvassa. <hi rend="bold">‘‘ariyaddhajamālāmālitāyā</hi>ti kāsāyaddhajamālāvantatāyā’’ti keci, sadevakassa lokassa pana ariyamaggabojjhaṅgaddhajamālāhi mālibhāvassa <hi rend="bold">pubbanimittaṃ.</hi> yaṃ panettha anuddhaṭaṃ, taṃ suviññeyyameva.</p>

<p rend="bodytext"><hi rend="bold">etthā</hi>ti ‘‘sampatijāto’’tiādinā āgate imasmiṃ vāre. <hi rend="bold">vissajjitova,</hi> tasmā amhehi idha apubbaṃ vattabbaṃ natthīti adhippāyo. tadā <pb ed="P" n="2.0042"/> pathaviyaṃ gacchantopi mahāsatto ākāsena gacchanto viya mahājanassa tathā upaṭṭhāsīti ayamettha niyati dhammaniyāmo bodhisattānaṃ dhammatā ti idaṃ niyativādavasena kathanaṃ. pubbe purimajātīsu tādisassa puññasambhārakammassa katattā upacitattā mahājanassa tathā upaṭṭhāsīti idaṃ pubbekatakammavādavasena kathanaṃ. imesaṃ sattānaṃ upari īsanasīlatāya yathāsakaṃ kammameva issaro nāma, tassa nimmānaṃ attano phalassa nibbattanaṃ mahāpurisopi sadevakaṃ lokaṃ abhibhavituṃ samatthena uḷārena puññakammena nibbattito, tena issarena nimmito nāma, tassa cāyaṃ nimmānaviseso, yadidaṃ mahānubhāvatā, yāya mahājanassa tathā upaṭṭhāsīti idaṃ issaranimmānavasena kathanaṃ. evaṃ taṃ taṃ bahulaṃ vatvā kiṃ imāya pariyāyakathāyāti avasāne ujukameva byākari. sampatijāto pathaviyaṃ kathaṃ padasā gacchati, evaṃ mahānubhāvo ākāsena maññe gacchatīti parikappanavasena ākāsena gacchanto viya ahosi. sīghataraṃ pana sattapadavītihārena gatattā dissamānarūpopi mahājanassa adissamāno viya ahosi. acelakabhāvo, khuddakasarīratā ca tādisassa iriyāpathassa na anucchavikāti kammānubhāvasañjanitapāṭihāriyavasena alaṅkatapaṭiyatto viya, soḷasavassuddesiko viya ca mahājanassa upaṭṭhāsīti veditabbaṃ. mahāsattassa puññānubhāvena tadā tathā upaṭṭhānamattamevetanti. <hi rend="bold">pacchā bāladārakova ahosi, na tādiso</hi>ti. buddhabhāvānucchavikassa bodhisattānubhāvassa yāthāvato paveditattā <hi rend="bold">parisā cassa</hi> byākaraṇena <hi rend="bold">buddhena viya…pe॰… attamanā ahosi.</hi></p>

<p rend="bodytext"><hi rend="bold">sabbadhammatā</hi>ti <pb ed="V" n="2.0030"/><pb ed="M" n="2.0034"/> sabbā soḷasavidhāpi yathāvuttā dhammatā <pb ed="P" n="2.0043"/> <hi rend="bold">sabbabodhisattānaṃ hontīti veditabbā</hi> puññañāṇasambhāradassanena nesaṃ ekasadisattā.</p>

<p rend="subhead">dvattiṃsamahāpurisalakkhaṇavaṇṇanā</p>

<p rend="bodytext" n="33"><hi rend="paranum">33</hi><hi rend="dot">.</hi> <hi rend="bold">dukūlacumbaṭake</hi>ti daharassa nipajjanayogyatāvasena paṭisaṃhaṭadukūlasukhume. ‘‘khattiyo brāhmaṇo’’ti evamādi <hi rend="bold">jāti.</hi> ‘‘koṇḍañño gotamo’’ti evamādi <hi rend="bold">gottaṃ.</hi> ‘‘poṇikā cikkhallikā sākiyā koḷiyā’’ti evamādi <hi rend="bold">kulapadeso. ādi</hi>-saddena rūpissariyaparivārādisabbasampattiyo saṅgaṇhāti. <hi rend="bold">mahantassā</hi>ti vipulassa, uḷārassāti attho. <hi rend="bold">nipphattiyo</hi>ti siddhiyo. <hi rend="bold">gantabbagatiyā</hi>ti gati-saddassa kammasādhanatamāha. upapajjanavasena hi sucaritaduccaritehi gantabbāti <hi rend="bold">gatiyo,</hi> upapattibhavaviseso. gacchati yathāruci pavattatīti <hi rend="bold">gati,</hi> ajjhāsayo. <hi rend="bold">paṭisaraṇe</hi>ti parāyaṇe avassaye. sabbasaṅkhatavisaṃyuttassa hi arahato nibbānameva taṃpaṭisaraṇaṃ. <hi rend="bold">tyāha</hi>nti te ahaṃ.</p>

<p rend="bodytext">dasavidhe kusaladhamme, agarahite ca rājadhamme (jā॰ 2 mahāmaṃsajātake vitthāro) niyuttoti <hi rend="bold">dhammiko.</hi> tena ca dhammena sakalaṃ lokaṃ rañjetīti <hi rend="bold">dhammarājā.</hi> yasmā cakkavattī dhammena ñāyena rajjaṃ adhigacchati, na adhammena, tasmā vuttaṃ <hi rend="bold">‘‘dhammena laddharajjattā dhammarājā’’</hi>ti. catūsu disāsu samuddapariyosānatāya <hi rend="bold">caturantā</hi> nāma tattha tattha dīpe mahāpathavīti āha <hi rend="bold">‘‘puratthima…pe॰… issaro’’</hi>ti. <hi rend="bold">vijitāvī</hi>ti vijetabbassa vijitavā, kāmakodhādikassa abbhantarassa, paṭirājabhūtassa bāhirassa ca arigaṇassa vijayi, vijetvā ṭhitoti attho. kāmaṃ cakkavattino kenaci yuddhaṃ nāma natthi, yuddhena pana sādhetabbassa vijayassa siddhiyā <hi rend="bold">‘‘vijitasaṅgāmo’’</hi>ti vuttaṃ. janapadova catubbidhaacchariyadhammādisamannāgate asmiṃ rājini thāvariyaṃ kenaci asaṃhāriyaṃ daḷhaṃ bhattabhāvaṃ patto, janapade <pb ed="P" n="2.0044"/> vā attano dhammikāya paṭipattiyā thāvariyaṃ thirabhāvaṃ pattoti <hi rend="bold">janapadatthāvariyappatto.</hi> manussānaṃ ure satthaṃ ṭhapetvā icchitadhanaharaṇādinā parasāhasakāritāya <hi rend="bold">sāhasikā.</hi></p>

<p rend="bodytext"><hi rend="bold">ratijananaṭṭhenā</hi>ti atappakapītisomanassuppādanena. saddatthato pana rametīti <hi rend="bold">ratanaṃ.</hi> ‘‘aho manohara’’nti citte kattabbatāya <hi rend="bold">cittīkataṃ</hi><pb ed="M" n="2.0035"/>. ‘‘svāyaṃ cittīkāro tassa pūjanīyatāyā’’ti cittīkatanti pūjanīyanti atthaṃ vadanti. mahantaṃ vipulaṃ aparimitaṃ mūlaṃ agghatīti <hi rend="bold">mahagghaṃ.</hi> natthi etassa tulā upamāti <hi rend="bold">atulaṃ,</hi> asadisaṃ. kadāci eva uppajjanato dukkhena laddhabbattā <pb ed="V" n="2.0031"/> <hi rend="bold">dullabhadassanaṃ.</hi> anomehi uḷāraguṇeheva sattehi paribhuñjitabbato <hi rend="bold">anomasattaparibhogaṃ.</hi> idāni nesaṃ cittīkatādiatthānaṃ savisesaṃ cakkaratane labbhamānataṃ dassetvā itaresupi te atidisituṃ <hi rend="bold">‘‘cakkaratanassa cā’’</hi>tiādi āraddhaṃ. <hi rend="bold">aññaṃ devaṭṭhānaṃ nāma na hoti</hi> rañño anaññasādhāraṇissariyādisampattipaṭilābhahetuto, sattānañca yathicchitatthapaṭilābhahetuto. <hi rend="bold">aggho natthi</hi> ativiya uḷārasamujjalasattaratanamayattā, acchariyabbhutamahānubhāvatāya ca. yadaggena mahagghaṃ, tadaggena <hi rend="bold">atulaṃ.</hi> sattānaṃ pāpajigucchanena vigatakāḷako puññapasutatāya maṇḍabhūto yādiso kālo buddhuppādāraho, tādise eva cakkavattīnampi sambhavoti āha <hi rend="bold">‘‘yasmā ca panā’’</hi>tiādi. upamāvasena cetaṃ vuttaṃ, upamopameyyānañca na accantameva sadisatā. tasmā yathā buddhā kadāci karahaci uppajjanti, na tathā cakkavattino, evaṃ santepi cakkavattivattaparipūraṇassāpi dukkarabhāvatopi dullabhuppādāyevāti<pb ed="P" n="2.0045"/>, iminā dullabhuppādatāsāmaññena tesaṃ dullabhadassanatā vuttāti veditabbaṃ. kāmaṃ cakkaratanānubhāvena sijjhamāno guṇo cakkavattiparivārasādhāraṇo, tathāpi ‘‘cakkavattī eva naṃ sāmibhāvena visavitāya paribhuñjatī’’ti vattabbataṃ arahati tadatthaṃ uppajjanatoti dassento <hi rend="bold">‘‘tadeta’’</hi>ntiādimāha. yathāvuttānaṃ pañcannaṃ, channampi vā atthānaṃ itararatanesupi labbhanato <hi rend="bold">‘‘evaṃ sesānipī’’</hi>ti vuttaṃ. hatthiassa-pariṇāyakaratanehi ajitavijayato, cakkaratanena ca parivārabhāvena, sesehi paribhogūpakaraṇabhāvena samannāgato. hatthiassamaṇiitthiratanehi paribhogūpakaraṇabhāvena sesehi parivārabhāvenāti yojanā.</p>

<p rend="bodytext"><hi rend="bold">catunnaṃ mahādīpānaṃ sirivibhava</hi>nti tattha laddhaṃ sirisampattiñceva bhogasampattiñca. <hi rend="bold">tādisamevā</hi>ti ‘‘purebhattamevā’’tiādinā vuttānubhāvameva. yojanappamāṇaṃ padesaṃ byāpanena <hi rend="bold">yojanappamāṇaṃ andhakāraṃ.</hi> atidīghatādi<hi rend="bold">chabbidhadosaparivajjitaṃ.</hi></p>

<p rend="bodytext"><hi rend="bold">sūrā</hi>ti sattivanto, nibbhayāti atthoti āha <hi rend="bold">‘‘abhīrukā’’</hi>ti. <hi rend="bold">aṅga</hi>nti kāraṇaṃ. yena kāraṇena ‘‘vīrā’’ti vucceyyuṃ, taṃ <hi rend="bold">vīraṅgaṃ.</hi> tenāha <hi rend="bold">‘‘vīriyassetaṃ</hi> <pb ed="M" n="2.0036"/> <hi rend="bold">nāma’’</hi>nti. yāva cakkavāḷapabbatā cakkassa vattanato <hi rend="bold">‘‘cakkavāḷapabbataṃ sīmaṃ katvā ṭhitasamuddapariyanta’’</hi>nti vuttaṃ. <hi rend="bold">‘‘adaṇḍenā’’</hi>ti imināva dhanadaṇḍassa, sarīradaṇḍassa ca akaraṇaṃ vuttaṃ. <hi rend="bold">‘‘asatthenā’’</hi>ti iminā pana senāya yujjhanassāti tadubhayaṃ dassetuṃ <hi rend="bold">‘‘ye katāparādhe’’</hi>tiādi vuttaṃ. <hi rend="bold">vuttappakāra</hi>nti sāgarapariyantaṃ.</p>

<p rend="bodytext">‘‘rañjanaṭṭhena <hi rend="bold">rāgo,</hi> taṇhāyanaṭṭhena <hi rend="bold">taṇhā’’</hi>ti pavattiākārabhedena <pb ed="P" n="2.0046"/> lobho eva dvidhā vutto<pb ed="V" n="2.0032"/>. tathā hissa dvidhāpi chadanaṭṭho ekantiko. yathāha ‘‘andhatamaṃ tadā hoti, yaṃ rāgo sahate nara’’nti, (netti॰ 11, 27) ‘‘taṇhāchadanachāditā’’ti (udā॰ 64) ca. iminā nayena dosādīnampi chadanaṭṭho vattabbo. <hi rend="bold">kilesa</hi>ggahaṇena vicikicchādayo sesakilesā vuttā. yasmā te sabbe pāpadhammā uppajjamānā sattasantānaṃ chādetvā pariyonandhitvā tiṭṭhanti kusalappavattiṃ nivārenti, tasmā te ‘‘chadanā, chadā’’ti ca vuttā. <hi rend="bold">vivaṭṭacchadā</hi>ti ca o-kārassa ā-kāraṃ katvā niddeso.</p>

<p rend="bodytext" n="35"><hi rend="paranum">35</hi><hi rend="dot">.</hi> <hi rend="bold">tāsa</hi>nti dvinnampi nipphattīnaṃ. <hi rend="bold">nimittabhūtānī</hi>ti ñāpakakāraṇabhūtāni. tathā hi lakkhīyati mahāpurisabhāvo etehīti <hi rend="bold">lakkhaṇāni.</hi> ṭhānagamanādīsu bhūmiyaṃ suṭṭhu samaṃ patiṭṭhitā pādā etassāti <hi rend="bold">suppatiṭṭhitapādo.</hi> taṃ panassa suppatiṭṭhitapādataṃ byatirekamukhena vibhāvetuṃ <hi rend="bold">‘‘yathā’’</hi>tiādi vuttaṃ. tattha <hi rend="bold">aggatala</hi>nti aggapādatalaṃ. <hi rend="bold">paṇhī</hi>ti paṇhitalaṃ. <hi rend="bold">passa</hi>nti pādatalassa dvīsu passesu ekekaṃ, ubhayameva vā pariyantaṃ passaṃ. <hi rend="bold">‘‘assa panā’’</hi>tiādi anvayato atthavibhāvanaṃ. <hi rend="bold">suvaṇṇapādukatalamiva</hi> ujukaṃ nikkhipiyamānaṃ. <hi rend="bold">ekappahārenevā</hi>ti ekakkhaṇeyeva. <hi rend="bold">sakalaṃ pādatalaṃ bhūmiṃ phusati</hi> nikkhipane. ekappahāreneva sakalaṃ pādatalaṃ bhūmito uṭṭhahatīti yojanā. <hi rend="bold">tasmā ayaṃ suppatiṭṭhitapādo</hi>ti nigamanaṃ. yaṃ panettha vattabbaṃ anupubbaninnādiacchariyabbhutaṃ <pb ed="P" n="2.0047"/> nissandaphalaṃ, taṃ parato <hi rend="bold">lakkhaṇasuttavaṇṇanāyaṃ</hi> (dī॰ ni॰ aṭṭha॰ 3.201) āvibhavissatīti.</p>

<p rend="bodytext"><hi rend="bold">nābhi dissatī</hi>ti lakkhaṇacakkassa nābhi parimaṇḍalasaṇṭhānā suparibyattā hutvā dissati, labbhatīti adhippāyo. <hi rend="bold">nābhiparicchinnā</hi>ti tassaṃ nābhiyaṃ paricchinnā paricchedavasena ṭhitā. <hi rend="bold">nābhimukhaparikkhepapaṭṭo</hi>ti pakaticakkassa <pb ed="M" n="2.0037"/> akkhabbhāhatapariharaṇatthaṃ nābhimukhe ṭhapetabbaṃ parikkhepapaṭṭo, tappaṭicchanno idha adhippeto. <hi rend="bold">nemimaṇikā</hi>ti nemiyaṃ āvalibhāvena ṭhitamaṇikālekhā. <hi rend="bold">sambahulavāro</hi>ti bahuvidhalekhaṅgavibhāvanavāro. <hi rend="bold">sattī</hi>ti āvudhasatti. <hi rend="bold">sirivaccho</hi>ti siriaṅgā. <hi rend="bold">nandī</hi>ti dakkhiṇāvattaṃ. <hi rend="bold">sovattiko</hi>ti sovattiaṅgo. <hi rend="bold">vaṭaṃsako</hi>ti āveḷaṃ. <hi rend="bold">vaḍḍhamānaka</hi>nti purimahādīsu dīpaṅkaṃ. <hi rend="bold">morahatthako</hi>ti morapiñchakalāpo, morapiñchapaṭisibbito vā bījanīviseso. <hi rend="bold">vāḷabījanī</hi>ti cāmarivālaṃ. siddhatthādi <hi rend="bold">puṇṇaghaṭapuṇṇapātiyo.</hi> ‘‘cakkavāḷo’’ti vatvā tassa padhānāvayave dassetuṃ <hi rend="bold">‘‘himavā sineru…pe॰… sahassānī’’</hi>ti vuttaṃ. <hi rend="bold">‘‘cakkavattirañño parisaṃ upādāyā’’</hi>ti idaṃ hatthiratanādīnampi tattha labbhamānabhāvadassanaṃ. <hi rend="bold">sabbo</hi>tisattiādiko yathāvutto aṅgaviseso <hi rend="bold">cakkalakkhaṇasseva parivāro</hi>ti veditabbo.</p>

<p rend="bodytext"><hi rend="bold">‘‘āyatapaṇhī’’</hi>ti <pb ed="V" n="2.0033"/> idaṃ aññesaṃ paṇhito dīghataṃ sandhāya <pb ed="P" n="2.0048"/> vuttaṃ, na pana atidīghatanti āha <hi rend="bold">‘‘paripuṇṇapaṇhī’’</hi>ti. yathā pana paṇhilakkhaṇaṃ paripuṇṇaṃ nāma hoti, taṃ byatirekamukhena dassetuṃ <hi rend="bold">‘‘yathā hī’’</hi>tiādi vuttaṃ. <hi rend="bold">āraggenā</hi>ti maṇḍalāya sikhāya. <hi rend="bold">vaṭṭetvā</hi>ti yathā suvaṭṭaṃ hoti, evaṃ vaṭṭetvā. <hi rend="bold">rattakambalageṇḍukasadisā</hi>ti rattakambalamayageṇḍukasadisā.</p>

<p rend="bodytext"><hi rend="bold">‘‘makkaṭassevā’’</hi>ti dīghabhāvaṃ, samatañca sandhāyetaṃ vuttaṃ. <hi rend="bold">niyyāsatelenā</hi>ti chattiritaniyyāsādiniyyāsasammissena telena, yaṃ ‘‘surabhiniyyāsa’’ntipi vadanti. <hi rend="bold">niyyāsatela</hi>ggahaṇañcettha haritālavaṭṭiyā ghanasiniddhabhāvadassanatthaṃ.</p>

<p rend="bodytext">yathā satakkhattuṃ vihataṃ kappāsapaṭalaṃ sappimaṇḍe osāritaṃ ativiya mudu hoti, evaṃ mahāpurisassa hatthapādāti dassento <hi rend="bold">‘‘sappimaṇḍe’’</hi>tiādimāha. <hi rend="bold">talunā</hi>ti sukhumālā.</p>

<p rend="bodytext"><hi rend="bold">cammenā</hi>ti aṅgulantaraveṭhitacammena. <hi rend="bold">paṭibaddhaaṅgulantaro</hi>ti ekato sambaddhaaṅgulantaro na hoti. <hi rend="bold">ekappamāṇā</hi>ti dīghato samānappamāṇā. <hi rend="bold">yavalakkhaṇa</hi>nti abbhantarato aṅgulipabbe ṭhitaṃ yavalakkhaṇaṃ. <hi rend="bold">paṭivijjhitvā</hi>ti taṃtaṃpabbānaṃ samānadesatāya aṅgulīnaṃ pasāritakālepi aññamaññaṃ vijjhitāni viya phusitvā tiṭṭhanti.</p>

<p rend="bodytext"><hi rend="bold">saṅkhā</hi> <pb ed="M" n="2.0038"/> vuccanti gopphakā, uddhaṃ saṅkhā etesanti <hi rend="bold">ussaṅkhā,</hi> pādā. <hi rend="bold">piṭṭhipāde</hi>ti piṭṭhipādasamīpe. <hi rend="bold">tenā</hi>ti piṭṭhipāde ṭhitagopphakabhāvena baddhā hontīti yojanā. tayidaṃ ‘‘tenā’’ti padaṃ uparipadadvayepi yojetabbaṃ <pb ed="P" n="2.0049"/> ‘‘tena baddhabhāvena na yathāsukhaṃ parivaṭṭanti, tena yathāsukhaṃ naparivaṭṭanena gacchantānaṃ pādatalānipi na dissantī’’ti. <hi rend="bold">uparī</hi>ti piṭṭhipādato dvitiaṅgulimattaṃ uddhaṃ, ‘‘caturaṅgulamatta’’nti ca vadanti. nigūḷhāni ca honti, na aññesaṃ viya paññāyamānāni. <hi rend="bold">tenā</hi>ti gopphakānaṃ upari patiṭṭhitabhāvena. <hi rend="bold">assā</hi>ti mahāpurisassa. satipi desantarappavattiyaṃ niccaloti dassanatthaṃ <hi rend="bold">nābhi</hi>ggahaṇaṃ. <hi rend="bold">‘‘adhokāyova iñjatī’’</hi>ti idaṃ purimapadassa kāraṇavacanaṃ. yasmā adhokāyova iñjati, tasmā nābhito…pe॰… niccalo hoti. <hi rend="bold">‘‘sukhena pādā parivaṭṭantī’’</hi>ti idaṃ pana purimassa, pacchimassa ca kāraṇavacanaṃ. yasmā sukhena pādā parivaṭṭanti, tasmā adhokāyova iñjati, yasmā sukhena pādā parivaṭṭanti, tasmā puratopi…pe॰… pacchatoyevāti.</p>

<p rend="bodytext">yasmā eṇimigassa samantato ekasadisamaṃsā anukkamena uddhaṃ thūlā jaṅghā honti, tathā <pb ed="V" n="2.0034"/> mahāpurisassāpi, tasmā vuttaṃ <hi rend="bold">‘‘eṇimigasadisajaṅgho’’</hi>ti. <hi rend="bold">paripuṇṇajaṅgho</hi>ti samantato maṃsūpacayena paripuṇṇajaṅgho. tenāha <hi rend="bold">‘‘na ekato’’</hi>tiādi.</p>

<p rend="bodytext"><hi rend="bold">etenā</hi>ti ‘‘anonamanto’’tiādivacanena, jāṇuphāsubhāvadīpanenāti attho. <hi rend="bold">avasesajanā</hi>ti iminā lakkhaṇena rahitajanā. <hi rend="bold">khujjā vā honti</hi> heṭṭhimakāyato uparimakāyassa rassatāya, <hi rend="bold">vāmanā vā</hi> uparimakāyato heṭṭhimakāyassa rassatāya, etena ṭhapetvā sammāsambuddhaṃ, cakkavattinañca itare sattā khujjapakkhikā, vāmanapakkhikā cāti dasseti.</p>

<p rend="bodytext">kāmaṃ sabbāpi padumakaṇṇikā suvaṇṇavaṇṇāva, kañcanapadumakaṇṇikā pana pabhassarabhāvena tato sātisayāti <pb ed="P" n="2.0050"/> āha <hi rend="bold">‘‘suvaṇṇapadumakaṇṇikasadisehī’’</hi>ti. <hi rend="bold">ohita</hi>nti samohitaṃ antogadhaṃ. tathābhūtaṃ pana taṃ tena channaṃ hotīti āha <hi rend="bold">‘‘paṭicchanna’’</hi>nti.</p>

<p rend="bodytext"><hi rend="bold">suvaṇṇavaṇṇo</hi>ti suvaṇṇavaṇṇavaṇṇoti ayamettha atthoti āha <hi rend="bold">‘‘jātihiṅgulakenā’’</hi>tiādi, svāyamattho āvuttiñāyena ca veditabbo. sarīrapariyāyo idha vaṇṇa-saddoti adhippāyo. paṭhamavikappaṃ vatvā <pb ed="M" n="2.0039"/> tathārūpāya pana ruḷhiyā abhāvaṃ manasi katvā vaṇṇadhātupariyāyameva vaṇṇa-saddaṃ gahetvā dutiyavikappo vutto. tasmā padadvayenāpi suniddhantasuvaṇṇasadisachavivaṇṇoti vuttaṃ hoti.</p>

<p rend="bodytext"><hi rend="bold">rajo</hi>ti sukhumarajo. <hi rend="bold">jalla</hi>nti malīnabhāvāvaho reṇusañcayo. tenāha <hi rend="bold">‘‘malaṃ vā’’</hi>ti. yadi vivattati, kathaṃ nhānādīnīti āha <hi rend="bold">‘‘hatthadhovanādīnī’’</hi>tiādi.</p>

<p rend="bodytext"><hi rend="bold">āvaṭṭapariyosāne</hi>ti padakkhiṇāvaṭṭanavasena pavattassa āvaṭṭassa ante.</p>

<p rend="bodytext">brahmuno sarīraṃ purato vā pacchato vā anonamitvā ujukameva uggatanti āha <hi rend="bold">‘‘brahmā viya ujugatto’’</hi>ti. sā panāyaṃ ujugattatā avayavesu buddhippattesu daṭṭhabbā, na daharakāleti vuttaṃ <hi rend="bold">‘‘uggatadīghasarīro bhavissatī’’</hi>ti. <hi rend="bold">itaresū</hi>ti ‘‘khandhajāṇūsū’’ti imesu <hi rend="bold">dvīsu ṭhānesu</hi> namantā purato namantīti ānetvā sambandho. <hi rend="bold">passavaṅkā</hi>ti dakkhiṇapassena vā vāmapassena vā vaṅkā. <hi rend="bold">sūlasadisā</hi>ti potthakarūpakaraṇe ṭhapitasūlapādasadisā.</p>

<p rend="bodytext">hatthapiṭṭhiādivasena satta sarīrāvayavā ussadā upacitamaṃsā etassāti <hi rend="bold">sattussado.</hi> aṭṭhikoṭiyo <pb ed="V" n="2.0035"/> paññāyantīti yojanā. <hi rend="bold">nigūḷhasirājālehī</hi>ti lakkhaṇavacanametanti tena nigūḷhaaṭṭhikoṭīhītipi vuttameva hotīti. <hi rend="bold">hatthapiṭṭhādīhī</hi>ti <pb ed="P" n="2.0051"/> ettha <hi rend="bold">ādi</hi>-saddena aṃsakūṭakhandhakūṭānaṃ saṅgahe siddhe taṃ ekadesena dassento <hi rend="bold">‘‘vaṭṭetvā…pe॰… khandhenā’’</hi>ti āha. <hi rend="bold">‘‘silārūpakaṃ viyā’’</hi>tiādinā vā nigūḷhaaṃsakūṭatāpi vibhāvitā yevāti daṭṭhabbaṃ.</p>

<p rend="bodytext">sīhassa pubbaddhaṃ sīhapubbaddhaṃ, paripuṇṇāvayavatāya sīhapubbaddhaṃ viya sakalo kāyo assāti sīhapubbaddhakāyo. tenāha <hi rend="bold">‘‘sīhassa pubbaddhakāyo viya sabbo kāyo paripuṇṇo’’</hi>ti. <hi rend="bold">sīhassevā</hi>ti sīhassa viya. <hi rend="bold">dussaṇṭhitavisaṇṭhito na hotī</hi>ti duṭṭhu saṇṭhito, virūpasaṇṭhito ca na hoti, tesaṃ tesaṃ avayavānaṃ ayuttabhāvena, virūpabhāvena ca saṇṭhiti upagato na hotīti attho. <hi rend="bold">saṇṭhantī</hi>ti saṇṭhahanti. <hi rend="bold">dīghehī</hi>ti aṅgulināsādīhi. <hi rend="bold">rassehī</hi>ti gīvādīhi. <hi rend="bold">thūlehī</hi>ti ūrubāhuādīhi<pb ed="M" n="2.0040"/>. <hi rend="bold">kisehī</hi>ti kesalomamajjhādīhi. <hi rend="bold">puthulehī</hi>ti akkhihatthatalādīhi. <hi rend="bold">vaṭṭehī</hi>ti jaṅghahatthādīhi.</p>

<p rend="bodytext">satapuññalakkhaṇatāya <hi rend="bold">nānācittena puññacittena cittito</hi> sañjātacittabhāvo ‘‘īdiso eva buddhānaṃ dhammakāyassa adhiṭṭhānaṃ bhavituṃ yutto’’ti dasapāramīhi <hi rend="bold">sajjito</hi> abhisaṅkhato, ‘‘dānacittena puññacittenā’’ti vā pāṭho, dānavasena, sīlādivasena ca pavattapuññacittenāti attho.</p>

<p rend="bodytext"><hi rend="bold">dvinnaṃ koṭṭānaṃ antara</hi>nti dvinnaṃ piṭṭhibāhānaṃ vemajjhaṃ piṭṭhimajjhassa uparibhāgo. <hi rend="bold">citaṃ paripuṇṇa</hi>nti aninnabhāvena citaṃ, dvīhi koṭṭehi samatalatāya paripuṇṇaṃ. <hi rend="bold">uggammā</hi>ti uggantvā, aninnaṃ samatalaṃ hutvāti adhippāyo. tenāha <hi rend="bold">‘‘suvaṇṇaphalakaṃ viyā’’</hi>ti.</p>

<p rend="bodytext"><hi rend="bold">nigrodho viya parimaṇḍalo</hi>ti parimaṇḍalanigrodho viya <pb ed="P" n="2.0052"/> parimaṇḍalo, ‘‘nigrodhaparimaṇḍalaparimaṇḍalo’’ti vattabbe ekassa parimaṇḍala-saddassa lopaṃ katvā <hi rend="bold">‘‘nigrodhaparimaṇḍalo’’</hi>ti vutto. tenāha <hi rend="bold">‘‘samakkhandhasākho nigrodho’’</hi>tiādi. na hi sabbo nigrodho parimaṇḍaloti, parimaṇḍalasaddasannidhānena vā parimaṇḍalova nigrodho gayhatīti ekassa parimaṇḍalasaddassa lopena vināpi ayamattho labbhatīti āha <hi rend="bold">‘‘nigrodho viya parimaṇḍalo’’</hi>ti. <hi rend="bold">yāvatako assāti yāvatakvassa</hi> o-kārassa va-kārādesaṃ katvā.</p>

<p rend="bodytext"><hi rend="bold">samavaṭṭitakkhandho</hi>ti samaṃ suvaṭṭitakkhandho. koñcā viya dīghagalā, bakā viya vaṅkagalā<pb ed="V" n="2.0036"/>, varāhā viya puthulagalāti yojanā. <hi rend="bold">suvaṇṇāḷiṅgasadiso</hi>ti suvaṇṇamayakhuddakamudiṅgasadiso.</p>

<p rend="bodytext"><hi rend="bold">rasaggasaggī</hi>ti madhurādibhedaṃ rasaṃ gasanti anto pavesantīti rasaggasā rasaggasānaṃ aggā rasaggasaggā, tā etassa santīti <hi rend="bold">rasaggasaggī. tenā</hi>ti ojāya apharaṇena hīnadhātukattā <hi rend="bold">te bahvābādhā honti.</hi></p>

<p rend="bodytext"><hi rend="bold">hanū</hi>ti sannissayadantādhārassa samaññā, taṃ bhagavato sīhassa hanu viya, tasmā bhagavā <hi rend="bold">sīhahanu.</hi> tattha yasmā buddhānaṃ rūpakāyassa, dhammakāyassa ca upamā nāma hīnūpamāva, natthi samānūpamā, kuto adhikūpamā, tasmā ayampi hīnūpamāti dassetuṃ <hi rend="bold">‘‘tatthā’’</hi>tiādi vuttaṃ. yasmā mahāpurisassa heṭṭhimānurūpavaseneva uparimampi saṇṭhitaṃ, tasmā vuttaṃ <pb ed="M" n="2.0041"/> <hi rend="bold">‘‘dvepi paripuṇṇānī’’</hi>ti, tañca kho na sabbaso parimaṇḍalatāya, atha kho tibhāgāvasesamaṇḍalatāyāti āha <hi rend="bold">‘‘dvādasiyā pakkhassa candasadisānī’’</hi>ti. <hi rend="bold">sallakkhetvā</hi>ti attano lakkhaṇasatthānusārena <pb ed="P" n="2.0053"/> upadhāretvā. dantānaṃ uccanīcatā abbhantarabāhirapassavasenapi veditabbā, na aggavaseneva. tenāha <hi rend="bold">‘‘ayapaṭṭakena chinnasaṅkhapaṭalaṃ viyā’’</hi>ti. <hi rend="bold">ayapaṭṭaka</hi>nti kakacaṃ adhippetaṃ. <hi rend="bold">samā bhavissanti,</hi> na visamā, samasaṇṭhānāti attho.</p>

<p rend="bodytext">sātisayaṃ mududīghaputhulatādippakāraguṇā hutvā bhūtā jātāti pabhūtā, bha-kārassa ha-kāraṃ katvā pahūtā jivhā etassāti <hi rend="bold">pahūtajivho.</hi></p>

<p rend="bodytext">vicchinditvā vicchinditvā pavattasaratāya <hi rend="bold">chinnassarāpi.</hi> anekākāratāya <hi rend="bold">bhinnassarāpi.</hi> kākassa viya amanuññasaratāya <hi rend="bold">kākassarāpi. apalibuddhattā</hi>ti anupaddutavatthukattā, vatthūti ca akkharuppattiṭṭhānaṃ veditabbaṃ. <hi rend="bold">aṭṭhaṅgasamannāgato</hi>ti ettha aṅgāni parato āgamissanti. <hi rend="bold">mañjughoso</hi>ti madhurassaro.</p>

<p rend="bodytext"><hi rend="bold">abhinīlanetto</hi>ti adhikanīlanetto, adhikatā ca sātisayaṃ nīlabhāvena veditabbā, na nettanīlabhāvasseva adhikabhāvatoti āha <hi rend="bold">‘‘na sakalanīlanetto’’</hi>tiādi. pītalohitavaṇṇā setamaṇḍalagatarājivasena. nīlasetakāḷavaṇṇā pana taṃtaṃmaṇḍalavaseneva veditabbā.</p>

<p rend="bodytext"><hi rend="bold">‘‘cakkhubhaṇḍa</hi>nti akkhidala’’nti keci. ‘‘akkhidalavaṭuma’’nti aññe. akkhidalehi pana <pb ed="V" n="2.0037"/> saddhiṃ akkhibimbanti veditabbaṃ. evañhi viniggatagambhīrajotanāpi yuttā hoti. <hi rend="bold">‘‘adhippeta’’</hi>nti iminā ayamettha adhippāyo ekadesena samudāyupalakkhaṇañāyenāti dasseti. yasmā pakhuma-saddo loke akkhidalalomesu niruḷho, tenevāha <hi rend="bold">‘‘mudusiniddhanīlasukhumapakhumācitāni akkhīnī’’</hi>ti.</p>

<p rend="bodytext">kiñcāpi uṇṇā-saddo loke avisesato lomapariyāyo, idha pana lomavisesavācakoti āha <hi rend="bold">‘‘uṇṇā loma’’</hi>nti. <hi rend="bold">nalāṭavemajjhe</hi> <pb ed="P" n="2.0054"/> <hi rend="bold">jātā</hi>ti nalāṭamajjhagatā jātā. <hi rend="bold">odātatāya upamā,</hi> na mudutāya<pb ed="M" n="2.0042"/>. uṇṇā hi tatopi sātisayaṃ mudutarā. tenāha<hi rend="bold">‘‘sappi maṇḍe’’</hi>tiādi. <hi rend="bold">rajatapubbuḷaka</hi>nti rajatamayatārakamāha.</p>

<p rend="bodytext"><hi rend="bold">dve atthavase paṭicca vutta</hi>nti yasmā buddhā, cakkavattino ca paripuṇṇanalāṭatāya, paripuṇṇasīsabimbatāya ca ‘‘uṇhīsasīsā’’ti vuccanti, tasmā te dve atthavase paṭicca <hi rend="bold">‘‘uṇhīsasīso’’ti idaṃ vuttaṃ.</hi> idāni taṃ atthadvayaṃ mahāpurise suppatiṭṭhitanti <hi rend="bold">‘‘mahāpurisassa hī’’</hi>tiādi vuttaṃ. saṇhatamatāya, suvaṇṇavaṇṇatāya, pabhassaratāya, paripuṇṇatāya ca <hi rend="bold">rañño bandhauṇhīsapaṭṭo viya virocati. kapisīsā</hi>ti dvidhābhūtasīsā. <hi rend="bold">phalasīsā</hi>ti phalitasīsā. <hi rend="bold">aṭṭhisīsā</hi>ti maṃsassa abhāvato ativiya aṭṭhitāya, patanubhāvato vā taconaddhaaṭṭhimattasīsā. <hi rend="bold">tumbasīsā</hi>ti lābusadisasīsā. <hi rend="bold">pabbhārasīsā</hi>ti piṭṭhibhāgena olambamānasīsā. <hi rend="bold">purimanayenā</hi>ti paripuṇṇanalāṭatāpakkhena. <hi rend="bold">uṇhīsaveṭhitasīso viyā</hi>ti uṇhīsapaṭṭena veṭhitasīsapadeso viya. <hi rend="bold">uṇhīsaṃ viyā</hi>ti chekena sippinā viracitauṇhīsamaṇḍalaṃ viya.</p>

<p rend="subhead">vipassīsamaññāvaṇṇanā</p>

<p rend="bodytext" n="37"><hi rend="paranum">37</hi><hi rend="dot">.</hi> <hi rend="bold">tassa vitthāro</hi>ti tassa lakkhaṇapariggaṇhane nemittakānaṃ santappanassa vitthāro vitthārakathā. <hi rend="bold">gabbhokkantiyaṃ</hi> nimittabhūta supinapaṭiggāhakasantappane <hi rend="bold">vuttoyeva. </hi> <hi rend="bold">niddosenā</hi>ti khārikaloṇikādidosarahitena. <hi rend="bold">dhātiyo</hi>ti thaññapāyikā dhātiyo. tā hi dhāpenti thaññaṃ pāyentīti <hi rend="bold">dhātiyo.</hi> <hi rend="bold">‘‘tathā’’</hi>ti iminā ‘‘saṭṭhi’’nti padaṃ upasaṃharati<pb ed="P" n="2.0055"/>, <hi rend="bold">sesāpī</hi>ti nhāpikā, dhārikā, parihārikāti imā tividhā. tāpi dahanti vidahanti nhānaṃ dahanti dhārentīti ‘‘dhātiyo’’ tveva vuccanti. tattha <hi rend="bold">dhāraṇaṃ</hi> urasā, ūrunā, hatthehi vā suciraṃ velaṃ sandhāraṇaṃ. <hi rend="bold">pariharaṇaṃ</hi> <pb ed="V" n="2.0038"/> aññassa aṅkato attano aṅkaṃ, aññassa bāhuto attano bāhuṃ upasaṃharantehi <hi rend="bold">haraṇaṃ</hi> sampāpanaṃ.</p>

<p rend="bodytext" n="38"><hi rend="paranum">38</hi><hi rend="dot">.</hi> <hi rend="bold">mañjussaro</hi>ti saṇhassaro. yo hi saṇho, so kharo na hotīti āha <hi rend="bold">‘‘akharassaro’’</hi>ti. <hi rend="bold">vaggussaro</hi>ti manorammassaro, manorammatā cassa cāturiyane puññayogatoti āha <hi rend="bold">‘‘chekanipuṇassaro’’</hi>ti. <hi rend="bold">madhurassaro</hi>ti sotasukhassaro, sotasukhatā cassa ativiya iṭṭhabhāvenāti āha <hi rend="bold">‘‘sātassaro’’</hi>ti. <hi rend="bold">pemanīyassaro</hi>ti <pb ed="M" n="2.0043"/> piyāyitabbassaro, piyāyitabbatā cassa suṇantānaṃ attani bhattisamuppādanenāti āha <hi rend="bold">‘‘pemajanakassaro’’</hi>ti. <hi rend="bold">karavīkassaro</hi>ti. karavīkasaddo yesaṃ sattānaṃ sotapathaṃ upagacchati, te attano sarasampattiyā pakatiṃ jahāpetvā avase karonto attano vase vatteti, evaṃ madhuroti dassento <hi rend="bold">‘‘tatrida’’</hi>ntiādimāha. tattha <hi rend="bold">‘‘karavīkasakuṇe’’</hi>tiādi tassa sabhāvakathanaṃ. <hi rend="bold">laḷita</hi>nti pītivegasamuṭṭhitaṃ līḷaṃ. <hi rend="bold">chaḍḍetvā</hi>ti ‘‘saṅkharaṇampi madhurasaddasavanantarāyakara’’nti <hi rend="bold">tiṇāni</hi> apanetvā. <hi rend="bold">anikkhipitvā</hi>ti bhūmiyaṃ anikkhipitvā ākāsagatameva katvā. <hi rend="bold">anubaddhamigā</hi> vāḷamigehi. tato <hi rend="bold">maraṇabhayaṃ</hi> hitvā. <hi rend="bold">pakkhe pasāretvā</hi>ti pakkhe yathāpasārite katvā apatantā <hi rend="bold">tiṭṭhanti</hi>.</p>

<p rend="bodytext"><hi rend="bold">suvaṇṇapañjaraṃ vissajjesi</hi> yojanappamāṇe ākāse attano āṇāya pavattanato. tenāha <hi rend="bold">‘‘so rājāṇāyā’’</hi>tiādi. <hi rend="bold">laḷiṃsū</hi>ti laḷitaṃ kātuṃ ārabhiṃsu. <hi rend="bold">taṃ pīti</hi>nti <pb ed="P" n="2.0056"/> taṃ buddhaguṇārammaṇaṃ pītiṃ teneva nīhārena punappunaṃ pavattaṃ pītiṃ <hi rend="bold">avijahitvā</hi> vikkhambhitakilesā therānaṃ santike laddhadhammassavanasappāyā upanissayasampattiyā paripakkañāṇatāya <hi rend="bold">sattahi…pe॰… patiṭṭhāsi.</hi> sattasatamattena orodhajanena saddhiṃ padasāva therānaṃ santikaṃ upagatattā <hi rend="bold">‘‘sattahi jaṅghasatehi saddhi’’</hi>nti vuttaṃ. <hi rend="bold">tato</hi>ti karavīkasaddato. <hi rend="bold">satabhāgena…pe॰… veditabbo</hi> anekakappakoṭisatasambhūtapuññasambhārasamudāgatavatthusampattibhāvato.</p>

<p rend="bodytext" n="39"><hi rend="paranum">39</hi><hi rend="dot">.</hi> <hi rend="bold">kammavipākaja</hi>nti sātisayasucaritakammanibbattaṃ pittasemharuhirādīhi apalibuddhaṃ dūrepi ārammaṇaṃ sampaṭicchanasamatthaṃ kammavipākena sahajātaṃ, kammassa vā vipākabhāvena jātaṃ pasādacakkhu. duvidhañhi dibbacakkhuṃ kammamayaṃ, bhāvanāmayanti. tatridaṃ kammamayanti āha <hi rend="bold">‘‘na bhāvanāmaya’’</hi>nti. bhāvanāmayaṃ pana bodhimūle uppajjissati. ayaṃ ‘‘so’’ti sallakkhaṇaṃ kāmaṃ manoviññāṇena hoti, cakkhuviññāṇena pana tassa tathā vibhāvitattā manoviññāṇassa tattha tathāpavattīti āha <hi rend="bold">‘‘yena nimittaṃ…pe॰… sakkotī’’</hi>ti.</p>

<p rend="bodytext" n="40"><hi rend="paranum">40</hi><hi rend="dot">.</hi> <hi rend="bold">vacanattho</hi>ti <pb ed="M" n="2.0044"/><pb ed="V" n="2.0039"/> saddattho. <hi rend="bold">nimīlana</hi>nti nimīlanadassanaṃ navisuddhaṃ, tathā ca akkhīni avivaṭāni nimīladassanassa na visuddhibhāvato. tabbipariyāyato pana dassanaṃ visuddhaṃ, vivaṭañcāti āha <hi rend="bold">‘‘antarantarā’’</hi>tiādi.</p>

<p rend="bodytext" n="41"><hi rend="paranum">41</hi><hi rend="dot">.</hi> nī-iti – jānanatthaṃ dhātuṃ gahetvā āha <hi rend="bold">‘‘panayati jānātī’’</hi>ti. yato vuttaṃ ‘‘animittā na nāyare’’ti (visuddhi॰ 1.174; saṃ॰ ni॰ aṭṭha॰ 1.1.20), ‘‘vidūbhi <pb ed="P" n="2.0057"/> neyyaṃ naravarassā’’ti (netti॰ saṅgahavāra) ca. nī-iti pana pavattanatthaṃ dhātuṃ gahetvā <hi rend="bold">‘‘nayati</hi> pavattetī’’ti. <hi rend="bold">appamatto ahosi</hi> tesu tesu kiccakaraṇīyesu.</p>

<p rend="bodytext" n="42"><hi rend="paranum">42</hi><hi rend="dot">.</hi> vassāvāso <hi rend="bold">vassaṃ</hi> uttarapadalopena, tasmā vassaṃ, vasse vā, sannivāsaphāsutāya arahatīti <hi rend="bold">vassiko,</hi> pāsādo. māsā pana vasse utumhi bhavāti vassikā. <hi rend="bold">itaresū</hi>ti hemantikaṃ gimhikanti imesu. <hi rend="bold">eseva nayo</hi>ti uttarapadalopena niddesaṃ atidisati.</p>

<p rend="bodytext"><hi rend="bold">nātiucco hoti nātinīco</hi>ti gimhiko viya ucco, hemantiko viya nīco na hoti, atha kho tadubhayavemajjhalakkhaṇatāya nātiucco hoti, nātinīco. <hi rend="bold">assā</hi>ti pāsādassa. <hi rend="bold">nātibahūnī</hi>ti gimhikassa viya na atibahūni. <hi rend="bold">nātitanūnī</hi>ti hemantikassa viya na khuddakāni, tanutarajālāni ca. <hi rend="bold">missakānevā</hi>ti hemantike viya na uṇhaniyāneva, gimhike viya ca na sītaniyāneva, atha kho ubhayamissakāneva. <hi rend="bold">tanukānī</hi>ti na puthulāni. <hi rend="bold">uṇhappavesanatthāyā</hi>ti sūriyasantāpānuppavesāya. <hi rend="bold">bhittiniyūhānī</hi>ti dakkhiṇapasse bhittīsu niyūhāni. <hi rend="bold">siniddha</hi>nti sinehavantaṃ, siniddhaggahaṇeneva cassa garukatāpi vuttā eva. <hi rend="bold">kaṭukasannissita</hi>nti tikaṭukādikaṭukadrabbūpasañhitaṃ. <hi rend="bold">udakayantānī</hi>ti udakadhārāvissandayantāni. yathā jalayantāni, evaṃ himayantānipi tattha karonti eva. tasmā hemante viya himāni patantāniyeva hontīti ca veditabbaṃ.</p>

<p rend="bodytext"><hi rend="bold">sabbaṭṭhānānipī</hi>ti <pb ed="P" n="2.0058"/> sabbāni paṭikiriyānhānabhojanakīḷāsañcaraṇādiṭṭhānānipi, na nivāsaṭṭhānāniyeva. tenāha <hi rend="bold">‘‘dovārikāpī’’</hi>tiādi. tattha kāraṇamāha <hi rend="bold">‘‘rājā kirā’’</hi>tiādi.</p>

<p rend="centre">paṭhamabhāṇavāravaṇṇanā niṭṭhitā.</p>

<p rend="subhead">jiṇṇapurisavaṇṇanā</p>

<p rend="bodytext" n="44"><hi rend="paranum">44</hi><hi rend="dot">.</hi> <hi rend="bold">gopānasivaṅka</hi>nti <pb ed="V" n="2.0040"/><pb ed="M" n="2.0045"/> vaṅkagopānasī viya. vaṅkānañhi vaṅkabhāvassa nidassanatthaṃ avaṅkagopānasīpi gayhati. <hi rend="bold">ābhoggavaṅka</hi>nti ādito paṭṭhāya abbhuggatāya kuṭilasarīratāya vaṅkaṃ. tenāha <hi rend="bold">‘‘khandhe’’</hi>tiādi. daṇḍaparaṃ daṇḍaggahaṇaparaṃ ayanaṃ gamanaṃ etassāti <hi rend="bold">daṇḍaparāyanaṃ,</hi> daṇḍo vā paraṃ āyanaṃ gamanakāraṇaṃ etassāti <hi rend="bold">daṇḍaparāyanaṃ.</hi> ṭhānādīsu daṇḍo gati avassayo etassa tena vinā appavattanatoti <hi rend="bold">daṇḍagatikaṃ,</hi> gacchati etenāti vā <hi rend="bold">gati,</hi> daṇḍo gati gamanakāraṇaṃ etassāti <hi rend="bold">daṇḍagatikaṃ. daṇḍapaṭisaraṇa</hi>nti etthāpi eseva nayo. <hi rend="bold">jarātura</hi>nti jarāya kilantaṃ assavasaṃ. <hi rend="bold">yadā ratho purato hotī</hi>ti dvedhāpathe sampatte purato gacchante balakāye tattha ekaṃ saṇṭhānaṃ āruḷho majjhe gacchanto bodhisattena āruḷho ratho itaraṃ saṇṭhānaṃ gacchanto yadā purato hoti. <hi rend="bold">pacchā balakāyo</hi>ti tadā pacchā hoti sabbo balakāyo. <hi rend="bold">tādise okāse</hi>ti tādise vuttappakāre maggappadese. <hi rend="bold">taṃ purisa</hi>nti taṃ jiṇṇapurisaṃ. <hi rend="bold">suddhāvāsā</hi>ti siddhatthādīnaṃ tiṇṇaṃ sammāsambuddhānaṃ sāsane brahmacariyaṃ caritvā suddhāvāsabhūmiyaṃ nibbattabrahmāno. te hi tadā tattha tiṭṭhanti. ‘‘kiṃ <pb ed="P" n="2.0059"/> paneso jiṇṇo nāmā’’ti eso tayā vuccamāno kiṃ atthato, taṃ me niddhāretvā kathehīti dasseti. aniddhāritasarūpattā hi tassa attano bodhisatto liṅgasabbanāmena taṃ vadanto ‘‘ki’’nti āha. ‘‘yathā kiṃ te jāta’’nti dvayameva hi loke yebhuyyato jāyati itthī vā puriso vā, tathāpi taṃ liṅgasabbanāmena vuccati, evaṃ sampadamidaṃ veditabbaṃ. <hi rend="bold">‘‘kiṃ vuttaṃ hotī’’</hi>tiādi tassa aniddhāritasarūpataṃyeva vibhāveti.</p>

<p rend="bodytext"><hi rend="bold">‘‘tena hī’’</hi>tiādi ‘‘ayañca jiṇṇabhāvo sabbasādhāraṇattā mayhampi upari āpattito evā’’ti mahāsattassa saṃvijjanākāravibhāvanaṃ. rathaṃ sāretīti <hi rend="bold">sārathi.</hi> kīḷāvihāratthaṃ uyyuttā yanti upagacchanti etanti <hi rend="bold">uyyānaṃ. ala</hi>nti paṭikkhepavacanaṃ. <hi rend="bold">nāmā</hi>ti garahaṇe nipāto ‘‘kathañhināmā’’tiādīsu (pārā॰ 39, 42, 87, 88, 90, 166, 170; pāci॰ 1, 13, 36) viya. jātiyā ādīnavadassanatthaṃ taṃmūlassa ummūlanaṃ viya hotīti, tassa ca avassitabhāvato <hi rend="bold">‘‘jātiyā mūlaṃ</hi> <pb ed="M" n="2.0046"/> <hi rend="bold">khaṇanto nisīdī’’</hi>ti āha. siddhe hi kāraṇe phalaṃ siddhameva hotīti. pīḷaṃ janetvā antotudanavasena sabbapaṭhamaṃ hadayaṃ anupavissa ṭhitattā <hi rend="bold">paṭhamena sallena hadaye</hi> <hi rend="bold">viddho viya nisīdī</hi>ti yojanā.</p>

<p rend="subhead">byādhipurisavaṇṇanā</p>

<p rend="bodytext" n="47"><hi rend="paranum">47</hi><hi rend="dot">.</hi> <hi rend="bold">pubbe</hi> <pb ed="V" n="2.0041"/> <hi rend="bold">vuttanayenevā</hi>ti ‘‘suddhāvāsā kirā’’tiādinā pubbe vutteneva nayena. <hi rend="bold">ābādhika</hi>nti ābādhavantaṃ. <hi rend="bold">dukkhita</hi>nti sañjātadukkhaṃ. <hi rend="bold">ajāta</hi>nti ajātabhāvo, nibbānaṃ vā.</p>

<p rend="subhead">kālakatapurisavaṇṇanā</p>

<p rend="bodytext" n="50"><hi rend="paranum">50</hi><hi rend="dot">.</hi> bhantanettakuppalādi vividhaṃ katvā lātabbato <hi rend="bold">vilāto,</hi> vayhaṃ, sivikā cāti āha <hi rend="bold">‘‘vilātanti sivika’’</hi>nti. sivikāya diṭṭhapubbattā mahāsatto citakapañjaraṃ ‘‘sivika’’nti āha. <hi rend="bold">ito paṭigata</hi>nti ito bhavato apagataṃ<pb ed="P" n="2.0060"/>. <hi rend="bold">katakāla</hi>nti pariyosāpitajīvanakālaṃ. tenāha <hi rend="bold">‘‘yattaka’’</hi>ntiādi.</p>

<p rend="subhead">pabbajitavaṇṇanā</p>

<p rend="bodytext" n="53"><hi rend="paranum">53</hi><hi rend="dot">.</hi> dhammaṃ caratīti <hi rend="bold">dhammacaraṇo,</hi> tassa bhāvo <hi rend="bold">dhammacaraṇabhāvo</hi>ti dhammacariyameva vadati. <hi rend="bold">evaṃ ekekassa padassā</hi>ti yathā ‘‘sādhudhammacariyāti pabbajito’’ti yojanā, evaṃ ‘‘sādhusamacariyāti pabbajito’’tiādinā ekekassa padassa <hi rend="bold">yojanā veditabbā. sabbānī</hi>ti ‘‘sādhudhammacariyā’’tiādīsu āgatāni sabbāni dhammasamakusalapuññapadāni. <hi rend="bold">dasakusalakammapathavevacanānī</hi>ti dānādīni dasakusaladhammapariyāyapadāni.</p>

<p rend="subhead">bodhisattapabbajjāvaṇṇanā</p>

<p rend="bodytext" n="54"><hi rend="paranum">54</hi><hi rend="dot">.</hi> pabbajitassa dhammiṃ kathaṃ sutvāti sambandho. <hi rend="bold">aññañca</hi> saṅgītianāruḷhaṃ tena tadā vuttaṃ dhammiṃ kathanti yojanā. <hi rend="bold">‘‘vaṃsovā’’</hi>ti padattayena dhammatā esāti dasseti. <hi rend="bold">cirassaṃ cirassaṃ passanti</hi> dīghāyukabhāvato. tathā hi vuttaṃ ‘‘bahūnaṃ vassānaṃ…pe॰… accayenā’’ti. <hi rend="bold">tenevā</hi>ti na cirassaṃ diṭṭhabhāveneva. acirakālantarikameva pubbakālakiriyaṃ dassento <hi rend="bold">‘‘jiṇṇañca disvā…pe॰… pabbajitañca disvā, tasmā ahaṃ pabbajitomhi rājā’’</hi>ti āha <pb ed="M" n="2.0047"/> yathā ‘‘nhatvā vatthaṃ paridahitvā gandhaṃ vilimpitvā mālaṃ piḷandhitvā bhutto’’ti.</p>

<p rend="subhead">mahājanakāyaanupabbajjāvaṇṇanā</p>

<p rend="bodytext" n="55"><hi rend="paranum">55</hi><hi rend="dot">.</hi> <hi rend="bold">‘‘kasmā</hi> <pb ed="V" n="2.0042"/> <hi rend="bold">panetthā’’</hi>tiādinā tesaṃ caturāsītiyā pāṇasahassānaṃ mahāsatte saṃbhattataṃ, saṃvegabahulatañca dasseti, yato sutaṭṭhāneyeva ṭhatvā ñātimittādīsu kiñci anāmantetvā mattavaravāraṇo viya ayomayabandhanaṃ ghanabandhanaṃ chinditvā pabbajjaṃ upagacchiṃsu.</p>

<p rend="bodytext"><hi rend="bold">cattāro māse cārikaṃ cari</hi> na tāva ñāṇassa paripākaṃ gatattā.</p>

<p rend="bodytext">yadā pana ñāṇaṃ paripākaṃ gataṃ, taṃ dassento <hi rend="bold">‘‘ayaṃ panā’’</hi>tiādimāha. <hi rend="bold">sabbeva ime</hi> pabbajitā mama gamanaṃ <pb ed="P" n="2.0061"/> <hi rend="bold">jānissanti,</hi> jānantā ca maṃ anubandhissantīti adhippāyo. <hi rend="bold">sannisīvesū</hi>ti sannisinnesu. <hi rend="bold">saṇatevā</hi>ti saṇati viya saddaṃ karoti viya.</p>

<p rend="bodytext"><hi rend="bold">avivekārāmāna</hi>nti anabhirativivekānaṃ. <hi rend="bold">ayaṃ kālo</hi>ti ayaṃ tesaṃ pabbajitānaṃ mama gamanassa ajānanakālo. <hi rend="bold">nikkhamitvā</hi>ti paṇṇasālāya niggantvā, mahābhinikkhamanaṃ pana pageva nikkhanto. pāramitānubhāvena uṭṭhitaṃ upari devatāhi dibbapaccattharaṇehi supaññattampi mahāsattassa puññānubhāvena siddhattā tena paññattaṃ viya hotīti vuttaṃ <hi rend="bold">‘‘pallaṅkaṃ paññapetvā’’</hi>ti. ‘‘kāmaṃ taco ca nhāru ca, aṭṭhi ca avasissatū’’tiādi (ma॰ ni॰ 2.184; saṃ॰ ni॰ 2.22, 237; a॰ ni॰ 2.5; 8.13; mahāni॰ 17, 196) nayappavattaṃ <hi rend="bold">caturaṅgavīriyaṃ adhiṭṭhahitvā. vūpakāsa</hi>nti vivekavāsaṃ.</p>

<p rend="bodytext"><hi rend="bold">aññenevā</hi>ti yattha mahāpuriso tadā viharati, tato aññeneva disābhāgena. kāmaṃ bodhimaṇḍo jambudīpassa majjhe nābhiṭṭhāniyo, tadā pana brahāraññe vivitte yogīnaṃ paṭisallānasāruppo hutvā tiṭṭhati, tadañño pana jambudīpappadeso yebhuyyena bahujano ākiṇṇamanusso iddho phīto ahosi. tena te taṃ taṃ janapadadesaṃ uddissa gatā <hi rend="bold">‘‘anto jambudīpābhimukhā cārikaṃ pakkantā’’</hi>ti vuttā <hi rend="bold">anto jambudīpābhimukhā,</hi> na himavantādipabbatābhimukhāti attho.</p>

<p rend="subhead">bodhisattaabhinivesavaṇṇanā</p>

<p rend="bodytext" n="57"><hi rend="paranum">57</hi><hi rend="dot">.</hi> kāmaṃ <pb ed="M" n="2.0048"/> bhagavā buddho hutvā sattasattāhāni tattheva vasi, sabbapaṭhamaṃ pana visākhapuṇṇamaṃ <pb ed="V" n="2.0043"/> sandhāya <hi rend="bold">‘‘ekarattivāsaṃ upagatassā’’</hi>ti vuttaṃ. <hi rend="bold">rahogatassā</hi>ti raho janavivittaṃ ṭhānaṃ upagatassa, tena gaṇasaṅgaṇikābhāvena mahāsattassa kāyavivekamāha. <hi rend="bold">paṭisallīnassā</hi>ti <pb ed="P" n="2.0062"/> nānārammaṇacārato cittassa nivattiyā pati sammadeva nilīnassa tattha avisaṭacittassa, tena cittasaṅgaṇikābhāvenassa pubbabhāgiyaṃ cittavivekamāha. <hi rend="bold">dukkha</hi>nti jātiādimūlakaṃ dukkhaṃ. kāmaṃ cutūpapātāpi jātimaraṇāni eva, maraṇajātiyova ‘‘jāyati mīyatī’’ti pana vatvā ‘‘cavati upapajjatī’’ti vacanaṃ na ekabhavapariyāpannānaṃ nesaṃ gahaṇaṃ, atha kho nānābhavapariyāpannānaṃ ekajjhaṃ gahaṇanti dassento āha <hi rend="bold">‘‘idaṃ dvayaṃ…pe॰… vutta’’</hi>nti. kasmā pana lokassa kicchāpattiparivitakkane ‘‘jarāmaraṇassā’’ti jarāmaraṇavasena niyamanaṃ katanti āha <hi rend="bold">‘‘yasmā’’</hi>tiādi. <hi rend="bold">jarāmaraṇameva upaṭṭhāti</hi> āditoti adhippāyo. <hi rend="bold">abhiniviṭṭhassā</hi>ti āraddhassa. paṭiccasamuppādamukhena vipassanārambhe tassa jarāmaraṇato paṭṭhāya abhiniveso aggato yāva mūlaṃ otaraṇaṃ viyāti āha <hi rend="bold">‘‘bhavaggato otarantassa viyā’’</hi>ti.</p>

<p rend="bodytext"><hi rend="bold">upāyamanasikārā</hi>ti upāyena manasikaraṇato manasikārassa pavattanato. idāni taṃ upāyamanasikārapariyāyaṃ yonisomanasikāraṃ sarūpato, pavattiākārato ca dassetuṃ <hi rend="bold">‘‘aniccādīni hī’’</hi>tiādi vuttaṃ. <hi rend="bold">yonisomanasikāro nāma hotī</hi>ti yāthāvato manasikārabhāvato. <hi rend="bold">aniccādīnī</hi>ti <hi rend="bold">ādi</hi>-saddena dukkhānattaasubhādīnaṃ gahaṇaṃ. <hi rend="bold">aya</hi>nti ‘‘etadahosī’’ti evaṃ vutto ‘‘kimhi nu kho satī’’tiādinayappavatto manasikāro. <hi rend="bold">tesaṃ aññataro</hi>ti tesu aniccādimanasikāresu aññataro eko. ko pana soti? aniccamanasikārova, tattha kāraṇamāha <hi rend="bold">‘‘udayabbayānupassanāvasena pavattattā’’</hi>ti. yañhi uppajjati ceva cavati ca, taṃ aniccaṃ udayavayaparicchinnattā addhuvanti katvā. tassa pana tabbhāvadassanaṃ yāthāvamanasikāratāya yonisomanasikāro<pb ed="P" n="2.0063"/>. <hi rend="bold">ito yonisomanasikārā</hi>ti hetumhi nissakkavacananti tassa iminā <hi rend="bold">‘‘upāyamanasikārenā’’</hi>ti hetumhi karaṇavacanena atthamāha. <hi rend="bold">samāgamo ahosī</hi>ti <pb ed="M" n="2.0049"/> yāthāvato paṭivijjhanavasena saṅgamo ahosi. <hi rend="bold">kiṃ pana ta</hi>nti kiṃ pana taṃ jarāmaraṇakāraṇanti āha <hi rend="bold">‘‘jātī’’</hi>ti. ‘‘jātiyā kho’’tiādīsu ayaṃ saṅkhepattho – kimhi nu kho sati jarāmaraṇaṃ hoti, kiṃ paccayā jarāmaraṇa’’nti jarāmaraṇakāraṇaṃ pariggaṇhantassa bodhisattassa ‘‘yasmiṃ sati yaṃ hoti, asati ca na hoti, taṃ tassa kāraṇa’’nti evaṃ abyabhicārikāraṇapariggaṇhane ‘‘jātiyā kho sati jarāmaraṇaṃ hoti, jātipaccayā jarāmaraṇa’’nti yā jarāmaraṇassa kāraṇapariggāhikā paññā uppajjati, tāya uppajjantiyā samāgamo ahosīti. <hi rend="bold">sabbapadānī</hi>ti ‘‘kimhi nu kho sati jāti hotī’’tiādinā āgatāni jātiādīni viññāṇapariyosānāni nava padāni.</p>

<p rend="bodytext">dvādasapadike <pb ed="V" n="2.0044"/> paṭiccasamuppāde idha yāni dve padāni aggahitāni, tesaṃ aggahaṇe kāraṇaṃ pucchitvā vissajjetukāmo tesaṃ gahetabbākāraṃ tāva dassento <hi rend="bold">‘‘ettha panā’’</hi>tiādimāha. paccakkhabhūtaṃ paccuppannabhavaṃ paṭhamaṃ gahetvā tadanantaraṃ anāgataṃ ‘‘dutiya’’nti gahaṇe atīto tatiyo hotīti āha <hi rend="bold">‘‘avijjā saṅkhārā hi atīto bhavo’’</hi>ti. nanu cettha anāgatassāpi bhavassa gahaṇaṃ na sambhavati paccuppannavasena abhinivesassa jotitattāti? saccametaṃ, kāraṇe pana gahite phalaṃ gahitameva hotīti tathā vuttanti daṭṭhabbaṃ. api cettha anāgatopi addhā atthato saṅgahito eva, yato parato ‘‘nāmarūpapaccayā saḷāyatana’’ntiādinā anāgataddhasaṅgahikā desanā pavattā. <hi rend="bold">tehī</hi>ti avijjāsaṅkhārehi ārammaṇabhūtehi. <hi rend="bold">na ghaṭiyati</hi> na sambajjhati. <hi rend="bold">mahāpuriso hi paccuppannavasena abhiniviṭṭho</hi>ti aghaṭane kāraṇamāha. <hi rend="bold">adiṭṭhehī</hi>ti anavabuddhehi, itthambhūtalakkhaṇe cetaṃ karaṇavacanaṃ. sati anubodhe paṭivedhena bhavitabbanti āha <hi rend="bold">‘‘na</hi> <pb ed="P" n="2.0064"/> <hi rend="bold">sakkā buddhena bhavitu’’</hi>nti. <hi rend="bold">iminā</hi>ti mahāsattena. <hi rend="bold">te</hi>ti avijjāsaṅkhārā. <hi rend="bold">bhavaupādānataṇhāvasenevā</hi>ti bhavaupādānataṇhādassanavaseneva. <hi rend="bold">diṭṭhā</hi> taṃsabhāvataṃsahagatehi tehi samānayogakkhamattā. <hi rend="bold">visuddhimagge</hi> (visuddhi॰ 2.570) <hi rend="bold">kathitāva,</hi> tasmā na idha kathetabbāti adhippāyo.</p>

<p rend="bodytext" n="58"><hi rend="paranum">58</hi><hi rend="dot">.</hi> <hi rend="bold">paccayato</hi>ti hetuto, saṅkhāratoti attho. ‘‘kimhi nu kho sati jarāmaraṇaṃ hotī’’tiādinā hi hetuparamparāvasena phalaparamparāya vuccamānāya <pb ed="M" n="2.0050"/> ‘‘kimhi nu kho sati viññāṇaṃ hotī’’ti vicāraṇāya ‘‘saṅkhāre kho sati viññāṇaṃ hotī’’ti viññāṇassa visesakāraṇabhūte saṅkhāre aggahite tato viññāṇaṃ paṭinivattati nāma, na sabbapaccayato. tenevāha ‘‘nāmarūpe kho sati viññāṇaṃ hotī’’ti (dī॰ ni॰ 2.58), nāmampi cettha sahajātādivaseneva paccayabhūtaṃ adhippetaṃ, na kammūpanissayavasena paccuppannavasena abhinivisassa jotitattā. <hi rend="bold">ārammaṇato</hi>ti avijjāsaṅkhārasaṅkhātaārammaṇato, atītabhavasaṅkhātaārammaṇato vā. atītaddhapariyāpannā hi avijjāsaṅkhārā. yato paṭinivattamānaṃ viññāṇaṃ atītabhavatopi paṭinivattati nāma. <hi rend="bold">ubhayampī</hi>ti paṭisandhiviññāṇampi vipassanāviññāṇampi. <hi rend="bold">nāmarūpaṃ nātikkamatī</hi>ti paccayabhūtaṃ, ārammaṇabhūtañca nāmarūpaṃ nātikkamati tena vinā avattanato. tenāha <hi rend="bold">‘‘nāmarūpato paraṃ na gacchatī’’</hi>ti.</p>

<p rend="bodytext"><hi rend="bold">viññāṇe nāmarūpassa paccaye honte</hi>ti viññāṇe nāmassa, rūpassa, nāmarūpassa ca paccaye honte. <hi rend="bold">nāmarūpe ca viññāṇassa paccaye honte</hi>ti tathā nāme, rūpe, nāmarūpe ca viññāṇassa <pb ed="V" n="2.0045"/> paccaye honteti catuvokāraekavokārapañcavokārabhavavasena yathārahaṃ yojanā veditabbā, <hi rend="bold">dvīsupi aññamaññapaccayesu hontesū</hi>ti pana pañcavokārabhavavaseneva. <hi rend="bold">ettakenā</hi>ti evaṃ viññāṇa nāmarūpānaṃ <pb ed="P" n="2.0065"/> aññamaññaṃ upatthambhanavasena pavattiyā. <hi rend="bold">jāyetha vā…pe॰… upapajjetha vā</hi>ti ‘‘satto jāyati…pe॰… upapajjati vā’’ti samaññā hoti viññāṇanāmarūpavinimuttassa sattapaññattiyā upādānabhūtassa dhammassa abhāvato. tenāha <hi rend="bold">‘‘ito hī’’</hi>tiādi. <hi rend="bold">etadevā</hi>ti viññāṇaṃ, nāmarūpanti etaṃ dvayameva.</p>

<p rend="bodytext"><hi rend="bold">pañca padānī</hi>ti ‘‘jāyetha vā’’tiādīni pañca padāni. nanu tattha paṭhamatatiyehi catutthapañcamāni atthato abhinnānīti āha <hi rend="bold">‘‘saddhiṃ aparāparaṃ cutipaṭisandhīhī’’</hi>ti. <hi rend="bold">puna taṃ ettāvatāti vuttamattha</hi>nti yo ‘‘ettāvatā’’ti padena pubbe vutto, tameva yathāvuttamatthaṃ ‘‘yadida’’ntiādinā <hi rend="bold">niyyātento</hi> nidassento puna <hi rend="bold">vatvā. anulomapaccayākāravasenā</hi>ti paccayadhammadassanapubbakaṃ paccayuppannadhammadassanavasena. paccayadhammānañhi attano paccayuppannassa <pb ed="M" n="2.0051"/> paccayabhāvo idappaccayatā paccayākāro, so ca ‘‘avijjāpaccayā saṅkhārā’’tiādinā vutto. saṃsārappavattiyā anulomanato <hi rend="bold">anulomapaccayākāro.</hi> jātiādikaṃ sabbaṃ vaṭṭadukkhaṃ cittena samihitena kataṃ samūhavasena gahetvā pāḷiyaṃ ‘‘dukkhakkhandhassā’’ti vuttanti āha <hi rend="bold">‘‘jāti…pe॰… dukkharāsissā’’</hi>ti.</p>

<p rend="bodytext" n="59"><hi rend="paranum">59</hi><hi rend="dot">.</hi> dukkhakkhandhassa anekavāraṃ samudayadassanavasena viññāṇassa pavattattā <hi rend="bold">‘‘samudayo samudayo’’</hi>ti āmeḍitavacanaṃ avoca. atha vā ‘‘evaṃ samudayo hotī’’ti idaṃ na kevalaṃ nibbattinidassanapadaṃ, atha kho paṭiccasamuppāda-saddo viya samuppādamukhena idha samudaya-saddo nibbattimukhena paccayattaṃ vadati. viññāṇādayo bhavantā idha paccayadhammā niddiṭṭhā, te sāmaññarūpena byāpanicchāvasena gaṇhanto ‘‘samudayo samudayo’’ti āha, evañca katvā yaṃ vakkhati ‘‘imasmiṃ sati <pb ed="P" n="2.0066"/> idaṃ hotīti paccayasañjānanamattaṃ kathita’’nti, (dī॰ ni॰ aṭṭha॰ 2.59) taṃ samatthitaṃ hoti. yadi evaṃ ‘‘udayadassanapaññā vesā’’ti idaṃ kathanti? nāyaṃ doso paccayato udayadassanamukhena nibbattilakkhaṇadassanassa sambhavato. <hi rend="bold">dassanaṭṭhena cakkhū</hi>ti samudayassa paccakkhato dassanabhāvena cakkhu viyāti <hi rend="bold">cakkhu. ñātakaraṇaṭṭhenā</hi>ti yathā samudayo sammadeva ñāto hoti avabuddho, evaṃ karaṇaṭṭhena. <hi rend="bold">pajānanaṭṭhenā</hi>ti ‘‘viññāṇāditaṃtaṃpaccayuppattiyā etassa dukkhakkhandhassa samudayo hotī’’ti pakārato jānanaṭṭhena. <hi rend="bold">nibbijjhitvā paṭivijjhitvā uppannaṭṭhenā</hi>ti anibbijjhitvā pubbe udayadassanapaññāya paṭipakkhadhamme nibbijjhitvā ‘‘ayaṃ samudayo’’ti paccayato, khaṇato ca, sarūpato paṭivijjhitvā <pb ed="V" n="2.0046"/> uppannabhāvena, nibbijjhanaṭṭhena paṭivijjhanaṭṭhena vijjāti vuttaṃ hoti. <hi rend="bold">obhāsaṭṭhenā</hi>ti samudayasabhāvapaṭicchādanakassa mohandhakārassa ca kilesandhakārassa ca vidhamanavasena avabhāsakabhāvena.</p>

<p rend="bodytext">idāni yathāvuttamatthaṃ paṭipāṭiyā vibhāvetuṃ <hi rend="bold">‘‘yathāhā’’</hi>tiādi vuttaṃ. tattha <hi rend="bold">cakkhuṃ udapādī</hi>ti pāḷiyaṃ paduddhāro. kathaṃ udapādīti ceti āha <hi rend="bold">‘‘dassanaṭṭhenā’’</hi>ti. ‘‘samudayassa paccakkhato dassanabhāvenāti vutto vāyamattho. iminā nayena sesapadesupi attho veditabbo. <hi rend="bold">cakkhudhammo</hi>ti cakkhūti pāḷidhammo. <hi rend="bold">dassanaṭṭho attho</hi>ti dassanasabhāvo tena <pb ed="M" n="2.0052"/> pakāsetabbo attho. sesesupi eseva nayo. <hi rend="bold">ettakehi padehī</hi>ti imehi pañcahi padehi. <hi rend="bold">‘‘kiṃ kathita’’</hi>nti piṇḍatthaṃ pucchati. <hi rend="bold">paccayasañjānanamatta</hi>nti viññāṇādīnaṃ paccayadhammānaṃ nāmarūpādipaccayuppannassa paccayasabhāvasañjānanamattaṃ kathitaṃ avisesato paccayasabhāvasallakkhaṇassa jotitattā. saṅkhārānaṃ sammadeva <pb ed="P" n="2.0067"/> udayadassanassa jotitattā <hi rend="bold">‘‘vīthipaṭipannā taruṇavipassanā kathitā’’</hi>ti ca vuttaṃ.</p>

<p rend="bodytext" n="61"><hi rend="paranum">61</hi><hi rend="dot">.</hi> attanā adhigatattā āsannapaccakkhatāya <hi rend="bold">‘‘aya’’</hi>nti vuttaṃ, ariyamaggādīnaṃ magganaṭṭhena <hi rend="bold">maggo</hi>ti. pubbabhāgavipassanā hesā. tenāha <hi rend="bold">‘‘bodhāyā’’</hi>ti. bodhapadassa bhāvasādhanataṃ sandhāyāha <hi rend="bold">‘‘catusaccabujjhanatthāyā’’</hi>ti. pariññāpahānabhāvanābhisamayā yāvadeva sacchikiriyābhisamayatthā nibbānādhigamatthattā brahmacariyavāsassāti vuttaṃ <hi rend="bold">‘‘nibbānabujjhanatthāya eva vā’’</hi>ti. ‘‘nibbānaṃ paramaṃ sukha’’nti (ma॰ ni॰ 2.215, 217; dha॰ pa॰ 204) hi vuttaṃ. <hi rend="bold">bujjhatī</hi>ti cattāri ariyasaccāni ekapaṭivedhena paṭivijjhati, tena bodha-saddassa kattusādhanattamāha. <hi rend="bold">paccattapadehī</hi>ti paṭhamāvibhattidīpakehi padehi. <hi rend="bold">nibbānameva kathitaṃ</hi> viññāṇādi nirujjhati etthāti katvā. <hi rend="bold">anibbattinirodha</hi>nti sabbaso paccayanirodhena anuppādanirodhaṃ accantanirodhaṃ.</p>

<p rend="bodytext" n="62"><hi rend="paranum">62</hi><hi rend="dot">.</hi> <hi rend="bold">sabbeheva etehi padehī</hi>ti ‘‘cakkhū’’tiādīhi pañcahi padehi. <hi rend="bold">nirodhasañjānanamattamevā</hi>ti ‘‘nirodho nirodhoti kho’’tiādinā nirodhassa sañjānanamattameva <hi rend="bold">kathitaṃ</hi> pubbārambhabhāvato, na tassa paṭivijjhanavasena paccakkhato dassanaṃ ariyamaggassa anadhigatattā. saṅkhārānaṃ sammadeva nirodhadassanaṃ nāma sikhāppattāya vipassanāya vasena icchitabbanti <hi rend="bold">‘‘vuṭṭhānagāminī balavavipassanā kathitā’’</hi>ti ca vuttaṃ.</p>

<p rend="bodytext" n="63"><hi rend="paranum">63</hi><hi rend="dot">.</hi> <hi rend="bold">viditvā</hi>ti <pb ed="V" n="2.0047"/> pubbabhāgiyena ñāṇena jānitvā. <hi rend="bold">tato aparabhāge</hi>ti vuttanayena paccayanirodhajānanato pacchābhāge. <hi rend="bold">upādānassa paccayabhūtesū</hi>ti catubbidhassapi upādānassa ārammaṇapaccayādinā paccayabhūtesu, upādāniyesūti attho<pb ed="P" n="2.0068"/>. <hi rend="bold">vahanto</hi>ti pavattento. <hi rend="bold">ida</hi>nti ‘‘aparena samayenā’’tiādi vacanaṃ. <hi rend="bold">kasmā vutta</hi>nti ‘‘yāya paṭipattiyā sabbepi mahābodhisattā carimabhave bodhāya paṭipajjanti, vipassanāya mahābodhisattena tatheva paṭipanna’’nti kathetukamyatāvasena pucchāvacanaṃ. tenāha <pb ed="M" n="2.0053"/> <hi rend="bold">‘‘sabbeyeva hī’’</hi>tiādi. tattha puttassa jātadivase mahābhinikkhamanaṃ, padhānānuyogo ca dhammatāvasena veditabbo, itaraṃ itikattabbatāvasena. tatthāpi cirakālaparibhāvanāya laddhāsevanāya mahākaruṇāya sañcoditamānasattā ‘‘kicchaṃ vatāyaṃ loko āpanno’’tiādinā (dī॰ ni॰ 2.57; saṃ॰ ni॰ 2.4, 10) saṃsāradukkhato mocetuṃ icchitassa sattalokassa kicchāpattidassanamukhena jarāmaraṇato paṭṭhāya paccayākārasammasanampi dhammatāva. tathā attādhīnatāya, kenaci anupakhatattā, asecanakasukhavihāratāya, catutthajjhānikatāya ca ānāpānakammaṭṭhānānuyogo. <hi rend="bold">pañcasu khandhesu abhinivisitvā</hi>ti viññāṇanāmarūpādipariyāyena gahitesu pañcasu upādānakkhandhesu vipassanābhinivesavasena abhinivisitvā paṭipattiṃ ārabhitvā. <hi rend="bold">anukkama</hi>nti anu anu gāmitabbato paṭipajjitabbato ‘‘anukkama’’nti laddhanāmaṃ anupubbapaṭipattiṃ. <hi rend="bold">katvā</hi>ti paṭipajjitvā.</p>

<p rend="bodytext"><hi rend="bold">iti rūpa</hi>nti ettha dutiyo <hi rend="bold">iti</hi>-saddo nidassanattho, tena paṭhamo <hi rend="bold">iti</hi>-saddo sarūpassa, parimāṇassa ca bodhako anekatthattā nipātānaṃ,āvuttiādivasena vāyamattho veditabbo. antogadhāvadhāraṇañca vākyaṃ dassento <hi rend="bold">‘‘idaṃ rūpaṃ, ettakaṃ rūpaṃ, ito uddhaṃ rūpaṃ natthī’’</hi>tiādimāha<pb ed="P" n="2.0069"/>. tattha <hi rend="bold">‘‘ruppanasabhāva’’</hi>nti iminā sāmaññato rūpassa sabhāvo dassito, <hi rend="bold">‘‘bhūtupādāyabheda’’</hi>ntiādinā visesato, tadubhayenapi ‘‘idaṃ rūpa’’nti padassa attho niddiṭṭho. tattha <hi rend="bold">lakkhaṇaṃ</hi> nāma tassa tassa rūpavisesassa anaññasādhāraṇo sabhāvo. <hi rend="bold">raso</hi> tasseva attano phalaṃ pati paccayabhāvo. <hi rend="bold">paccupaṭṭhānaṃ</hi> tassa paramatthato vijjamānattā yāthāvato ñāṇassa gocarabhāvo. <hi rend="bold">padaṭṭhānaṃ</hi> āsannakāraṇaṃ, tenassa paccayāyattavuttitā dassitā. <hi rend="bold">‘‘anavasesarūpapariggaho’’</hi>ti iminā pana ‘‘ettakaṃ rūpaṃ, ito uddhaṃ’’ rūpaṃ natthīti padadvayassāpi attho niddiṭṭho rūpassa sabbaso pariyādānavasena niyāmanato. ‘‘iti rūpassa samudayo’’ti ettha pana <hi rend="bold">iti</hi>-saddo ‘‘iti kho bhikkhave sappaṭibhayo bālo’’tiādīsu (ma॰ ni॰ 3.124; a॰ ni॰ 3.1) viya pakāratthoti āha <hi rend="bold">‘‘itīti eva’’</hi>nti.</p>

<p rend="bodytext"><hi rend="bold">avijjāsamudayā</hi>ti <pb ed="V" n="2.0048"/> avijjāya uppādā, atthibhāvāti attho. nirodhanirodhī hi uppādo atthibhāvavācakopi hoti, tasmā purimabhavasiddhāya <pb ed="M" n="2.0054"/> avijjāya sati imasmiṃ bhave rūpasamudayo, rūpassa uppādo hotīti attho. <hi rend="bold">‘‘taṇhāsamudayā’’</hi>tiādīsupi eseva nayo. <hi rend="bold">āhārasamudayā</hi>ti ettha pana pavattipaccayesu kabaḷīkārāhārassa balavatāya so eva gahito. tasmiṃ pana gahite pavattipaccayatāsāmaññena utucittāni gahitāneva hontīti catusamuṭṭhānikarūpassa paccayato udayadassanaṃ vibhāvitamevāti daṭṭhabbaṃ. <hi rend="bold">‘‘nibbattilakkhaṇa’’</hi>ntiādinā kālavasena udayadassanamāha. tattha <hi rend="bold">nibbattilakkhaṇa</hi>nti rūpassa uppādasaṅkhātaṃ saṅkhatalakkhaṇaṃ. <hi rend="bold">passantopī</hi>ti na kevalaṃ paccayasamudayameva, atha kho khaṇato udayaṃ passantopi. addhāvasena hi paṭhamaṃ udayaṃ passitvā ṭhito puna santativasena disvā anukkamena khaṇavasena passati. <hi rend="bold">avijjānirodhā rūpanirodho</hi>ti aggamaggena <pb ed="P" n="2.0070"/> avijjāya anuppādanirodhato anāgatassa rūpassa anuppādanirodho hoti paccayābhāve abhāvato. <hi rend="bold">taṇhānirodhā kammanirodho</hi>ti etthāpi eseva nayo. <hi rend="bold">āhāranirodhā</hi>ti pavattipaccayassa kabaḷīkārāhārassa abhāvena. <hi rend="bold">rūpanirodho</hi>ti taṃsamuṭṭhānarūpassa abhāvo hoti. sesaṃ vuttanayameva. <hi rend="bold">‘‘vipariṇāmalakkhaṇa’’</hi>nti bhaṅgakālavasena hetaṃ vayadassanaṃ, tasmā taṃ addhāvasena paṭhamaṃ passitvā puna santativasena disvā anukkamena khaṇavasena passati. ayañca nayo pākatikavipassakavasena vutto, bodhisattānaṃ panetaṃ natthi. esa nayo udayadassanepi.</p>

<p rend="bodytext"><hi rend="bold">‘‘iti vedanā’’</hi>tiādīsupi heṭṭhā rūpe vuttanayānusārena attho veditabbo. tenāha <hi rend="bold">‘‘ayaṃ vedanā, ettakā vedanā’’</hi>tiādi. tattha <hi rend="bold">vedayita…pe॰… sabhāva</hi>nti ettha ‘‘vedayitasabhāvaṃ…pe॰… vijānanasabhāva’’nti paccekaṃ <hi rend="bold">sabhāva</hi>- saddo yojetabbo. <hi rend="bold">vedayitasabhāva</hi>nti anubhavanasabhāvaṃ. <hi rend="bold">sañjānanasabhāva</hi>nti ‘‘nīlaṃ pīta’’ntiādinā ārammaṇassa sallakkhaṇasabhāvaṃ. <hi rend="bold">abhisaṅkharaṇasabhāva</hi>nti āyūhanasabhāvaṃ. <hi rend="bold">vijānanasabhāva</hi>nti ārammaṇassa upaladdhisabhāvaṃ. <hi rend="bold">sukhādī</hi>ti <hi rend="bold">ādi</hi>-saddena dukkhasomanassadomanassupekkhāvedanānaṃ saṅgaho <hi rend="bold">rūpasaññādī</hi>ti <hi rend="bold">ādi</hi>-saddena saddasaññādīnaṃ, <hi rend="bold">phassādī</hi>ti <hi rend="bold">ādi</hi>-saddena cetanā vitakkādīnaṃ <hi rend="bold">cakkhuviññāṇādīna</hi>nti <hi rend="bold">ādi</hi>-saddena sabbesaṃ lokiyaviññāṇānaṃ saṅgaho. yathā ca viññāṇe, esa nayo vedanādīsupi. <hi rend="bold">tesa</hi>nti <pb ed="M" n="2.0055"/> ‘‘samudayo’’ti vuttadhammānaṃ. <hi rend="bold">tīsu khandhesū</hi>ti vedanāsaññāsaṅkhārakkhandhesu. ‘‘phuṭṭho vedeti, phuṭṭho sañjānāti, phuṭṭho cetetī’’ti (saṃ॰ ni॰ 4.93) vacanato <pb ed="P" n="2.0071"/> <hi rend="bold">‘‘phassasamudayā’’ti vattabbaṃ</hi>. ‘‘nāmarūpapaccayāpi viññāṇa’’nti (vibha॰ 246; dī॰ ni॰ 2.97) vacanato <hi rend="bold">viññāṇakkhandhe ‘‘nāmarūpasamudayā’’</hi>ti vattabbaṃ. <hi rend="bold">tesaṃ yevā</hi>ti <pb ed="V" n="2.0049"/> tīsu khandhesu ‘‘phassassa viññāṇakkhandhe nāmarūpassā’’ti phassanāmarūpānaṃyeva <hi rend="bold">vasena atthaṅgamapadampi yojetabbaṃ,</hi> avijjādayo pana rūpe vuttasadisā evāti adhippāyo.</p>

<p rend="bodytext"><hi rend="bold">samapaññāsalakkhaṇavasenā</hi>ti paccayato vīsati khaṇato pañcāti pañcavīsatiyā udayalakkhaṇānaṃ, paccayato vīsati khaṇato pañcāti pañcavīsatiyā eva vayalakkhaṇānaṃ cāti samapaññāsāya udayavayalakkhaṇānaṃ vasena. tattha pañcannaṃ khandhānaṃ udayo lakkhīyati etehīti <hi rend="bold">lakkhaṇānī</hi>ti vuccanti avijjādisamudayoti, tathā tesaṃ anuppādanirodho lakkhīyati etehīti <hi rend="bold">lakkhaṇānī</hi>ti vuccanti avijjādīnaṃ accantanirodho. nibbattivipariṇāmalakkhaṇāni pana saṅkhatalakkhaṇamevāti. evaṃ etāni samapaññāsalakkhaṇāni sarūpato veditabbāni. <hi rend="bold">yathānukkamena vaḍḍhite</hi>ti yathāvuttaudayabbayañāṇe tikkhe sūre pasanne hutvā vahante tato paraṃ vattabbānaṃ bhaṅgañāṇādīnaṃ uppattipaṭipāṭiyā buddhippatte paramukkaṃsagate <hi rend="bold">vipassanāñāṇe.</hi> pageva hi chattiṃsakoṭisatasahassamukhena pavattena sabbaññutaññāṇānucchavikena mahāvajirañāṇasaṅkhātena sammasanañāṇena sambhatānubhāvaṃ gabbhaṃ gaṇhantaṃ paripākaṃ gacchantaṃ paṭipadāvisuddhiñāṇaṃ aparimitakāle sambhatāya paññāpāramiyā ānubhāvena ukkaṃsapāramippattaṃ anukkamena vuṭṭhānagāminibhāvaṃ upagantvā yadā ariyamaggena ghaṭeti, tadā ariyamaggacittaṃ sabbakilesehi maggapaṭipāṭiyā vimuccati<pb ed="P" n="2.0072"/>, vimuccantañca tathā vimuccati, yathā sabbañeyyāvaraṇappahānaṃ hoti. yaṃ kilesānaṃ ‘‘savāsanappahāna’’nti vuccati, tayidaṃ pahānaṃ atthato anuppattinirodhoti āha <hi rend="bold">‘‘anuppādanirodhenā’’</hi>ti. <hi rend="bold">āsavasaṅkhātehi kilesehī</hi>ti bhavato ābhavaggaṃ, dhammato āgotrabhuṃ savanato pavattanato āsavasaññitehi rāgo, diṭṭhi, mohoti imehi kilesehi. lakkhaṇavacanañcetaṃ, pāḷiyaṃ yadidaṃ ‘‘āsavehī’’ti, tadekaṭṭhatāya pana sabbehipi <pb ed="M" n="2.0056"/> kilesehi sabbehipi pāpadhammehi cittaṃ vimuccati. <hi rend="bold">aggahetvā</hi>ti tesaṃ kilesānaṃ lesamattampi aggahetvā.</p>

<p rend="bodytext"><hi rend="bold">maggakkhaṇe vimuccati nāma</hi> taṃtaṃmaggavajjhakilesehi <hi rend="bold">phalakkhaṇe vimuttaṃ nāma. maggakkhaṇe vā vimuttañceva</hi> <hi rend="bold">vimuccati cā</hi>ti uparimaggakkhaṇe heṭṭhimamaggavajjhehi vimuttañceva yathāsakaṃ pahātabbehi vimuccati ca. <hi rend="bold">phalakkhaṇe vimuttamevā</hi>ti sabbasmimpi phalakkhaṇe vimuttameva, na vimuccati nāma.</p>

<p rend="bodytext"><hi rend="bold">sabbabandhanā</hi>ti orambhāgiyuddhambhāgiyasaṅgahitā sabbasmāpi bhavasaññojanā, <hi rend="bold">vippamutto</hi> visesato pakārehi mutto. <hi rend="bold">suvikasitacittasantāno</hi>ti sātisayaṃ ñāṇarasmisamphassena suṭṭhu sammadeva <pb ed="V" n="2.0050"/> samphullacittasantāno. <hi rend="bold">‘‘cattāri maggañāṇānī’’</hi>tiādi yehi ñāṇehi suvikasitacittasantāno, tesaṃ ekadesena dassanaṃ. nippadesato dassanaṃ pana parato āgamissati, tasmā tattheva tāni vibhajissāma. <hi rend="bold">sakale ca buddhaguṇe</hi>ti atītaṃse appaṭihatañāṇādike sabbepi buddhaguṇe. yadā hi lokanātho aggamaggaṃ adhigacchati, tadā sabbe guṇe hatthagate karoti nāma. tato paraṃ ‘‘hatthagate katvā ṭhito’’ti vuccati.</p>

<p rend="bodytext">‘‘paripuṇṇasaṅkappo’’ti vatvā paripuṇṇasaṅkappatāparidīpanaṃ udānaṃ dassetuṃ ‘‘anekajātisaṃsāra’’ntiādi vuttaṃ. tattha ādito dvinnaṃ gāthānamattho heṭṭhā <hi rend="bold">brahmajālanidānavaṇṇanāyaṃ</hi> (dī॰ ni॰ ṭī॰ 1.paṭhamamahāsaṅgītikathāvaṇṇanā) vutto eva. parato <pb ed="P" n="2.0073"/> pana <hi rend="bold">ayoghanahatassā</hi>ti ayo haññati etenāti <hi rend="bold">ayoghanaṃ,</hi> kammārānaṃ ayokūṭaṃ, ayomuṭṭhi ca, tena ayoghanena hatassa pahatassa. <hi rend="bold">eva</hi>-saddo cettha nipātamattaṃ. <hi rend="bold">jalato jātavedaso</hi>ti jalayamānassa aggissa, anādare vā etaṃ sāmivacanaṃ. <hi rend="bold">anupubbūpasantassā</hi>ti anukkamena upasantassa vikkhambhantassa niruddhassa. <hi rend="bold">yathā na ñāyate gatī</hi>ti yathā tassa gati na ñāyati. idaṃ vuttaṃ hoti – ayomuṭṭhikūṭādinā pahatattā ayoghanena hatassa pahatassa ayogatassa, kaṃsabhājanādigatassa vā jalamānassa aggissa anukkamena upasantassa dasasu disāsu na katthaci gati paññāyati paccayanirodhena appaṭisandhikaniruddhattāti. <hi rend="bold">evaṃ sammāvimuttāna</hi>nti sammā hetunā ñāyena tadaṅgavikkhambhanavimuttipubbaṅgamāya <pb ed="M" n="2.0057"/> samucchedavimuttiyā ariyamaggena catūhipi upādānehi, āsavehi ca muttattā sammā vimuttānaṃ, tato eva kāmabandhanasaṅkhātaṃ kāmoghabhavoghādibhedaṃ avasiṭṭhaoghañca taritvā ṭhitattā <hi rend="bold">kāmabandhoghatārīnaṃ</hi> suṭṭhu paṭipassambhitasabbakilesavipphanditattā kilesābhisaṅkhāravātehi akampanīyatāya <hi rend="bold">acalaṃ</hi> nibbānasaṅkhātaṃ saṅkhārūpasamaṃ <hi rend="bold">sukhaṃ pattānaṃ</hi> adhigatānaṃ khīṇāsavānaṃ <hi rend="bold">gati</hi> devamanussādibhedāsu gatīsu ‘‘ayaṃ nāmā’’ti paññāpetabbatāya abhāvato <hi rend="bold">paññāpetuṃ natthi</hi> na upalabbhati, yathāvuttajātavedo viya apaññattikabhāvameva te gacchantīti attho. <hi rend="bold">evaṃ manasi karonto</hi>ti ‘‘evaṃ anekajātisaṃsāra’’ntiādinā (dha॰ pa॰ 153) attano katakiccattaṃ manasi karonto bodhipallaṅke nisinnova virocitthāti yojanā.</p>

<p rend="centre">dutiyabhāṇavāravaṇṇanā niṭṭhitā.</p>

<p rend="subhead">brahmayācanakathāvaṇṇanā</p>

<p rend="bodytext" n="64"><hi rend="paranum">64</hi><hi rend="dot">.</hi> <hi rend="bold">yannūnā</hi>ti <pb ed="P" n="2.0074"/><pb ed="V" n="2.0051"/> parivitakkanatthe nipāto, <hi rend="bold">aha</hi>nti bhagavā attānaṃ niddisatīti āha <hi rend="bold">‘‘yadi panāha’’</hi>nti. <hi rend="bold">‘‘aṭṭhame sattāhe’’</hi>tiādi yathā amhākaṃ bhagavā abhisambuddho hutvā vimuttisukhapaṭisaṃvedanādivasena sattasu sattāhesu paṭipajji, tato parañca dhammagambhīratāpaccavekkhaṇādivasena, evameva sabbepi sammāsambuddhā abhisambuddhakāle paṭipajjiṃsu, te ca sattāhādayo tatheva vavatthapīyantīti ayaṃ sabbesampi buddhānaṃ dhammatā. tasmā vipassī bhagavā abhisambuddhakāle tathā paṭipajjīti dassetuṃ āraddhaṃ. tattha <hi rend="bold">‘‘aṭṭhame sattāhe’’</hi>ti idaṃ sattamasattāhato paraṃ, sattāhato orime ca pavattāya paṭipattiyā vasena vuttaṃ, na pallaṅkasattāhassa viya aṭṭhamassa nāma sattāhassa vavatthitassa labbhamānattā. <hi rend="bold">anantaro</hi>ti ‘‘adhigato kho myāyaṃ dhammo’’tiādiko vitakko (dī॰ ni॰ 2.67; ma॰ ni॰ 1.281; 2.337; saṃ॰ ni॰ 1.172; mahāva॰ 7, 8).</p>

<p rend="bodytext"><hi rend="bold">paṭividdho</hi>ti sayambhuñāṇena ‘‘idaṃ dukkha’’ntiādinā paṭimukhaṃ paṭivijjhanavasena pavatto, yathābhūtaṃ avabuddhoti attho. <hi rend="bold">dhammo</hi>ti catusaccadhammo tabbinimuttassa <pb ed="M" n="2.0058"/> paṭivijjhitabbadhammassa abhāvato. <hi rend="bold">gambhīro</hi>ti mahāsamuddo viya makasatuṇḍasūciyā aññatra samupacitaparipakkañāṇasambhārehi aññesaṃ ñāṇena alabbhaneyyappatiṭṭho. tenāha <hi rend="bold">‘‘uttānabhāvapaṭikkhepavacanameta’’</hi>nti. alabbhaneyyappatiṭṭho ogāhituṃ asakkuṇeyyatāya sarūpato visesato ca passituṃ na sakkāti āha <hi rend="bold">‘‘gambhīrattāva duddaso’’</hi>ti. <hi rend="bold">dukkhena daṭṭhabbo</hi>ti kicchena kenaci kadācideva daṭṭhabbo. yaṃ pana daṭṭhumeva na sakkā, tassa ogāhetvā anu anu bujjhane kathā eva natthīti āha <hi rend="bold">‘‘duddasattāva duranubodho’’</hi>ti. <hi rend="bold">dukkhena avabujjhitabbo</hi> avabodhassa dukkarabhāvato. imasmiṃ ṭhāne ‘‘taṃ kiṃ maññatha bhikkhave dukkarataraṃ vā durabhisambhavataraṃ vā’’ti (saṃ॰ ni॰ 5.1115) suttapadaṃ <pb ed="P" n="2.0075"/> vattabbaṃ. santārammaṇatāya vā <hi rend="bold">santo.</hi> nibbutasabbapariḷāhatāya <hi rend="bold">nibbuto.</hi> padhānabhāvaṃ nītoti vā <hi rend="bold">paṇīto.</hi> atittikaraṭṭhena <hi rend="bold">atappako</hi> sādurasabhojanaṃ viya. ettha ca nirodhasaccaṃ santaṃ ārammaṇanti <hi rend="bold">santārammaṇaṃ,</hi> maggasaccaṃ santaṃ, santārammaṇañcāti <hi rend="bold">santārammaṇaṃ</hi> anupasantasabhāvānaṃ kilesānaṃ, saṅkhārānañca abhāvato <hi rend="bold">santo nibbutasabbapariḷāhattā nibbuto,</hi> santapaṇītabhāveneva tadatthāya asecanakatāya <hi rend="bold">atappakatā</hi> daṭṭhabbā. tenāha <hi rend="bold">‘‘idaṃ dvayaṃ lokuttarameva sandhāya vutta’’</hi>nti. uttamañāṇassa visayattā na takkena avacaritabbo, tato eva nipuṇañāṇagocaratāya, saṇhasukhumasabhāvattā ca <hi rend="bold">nipuṇo.</hi> bālānaṃ avisayattā paṇḍitehi eva veditabboti <hi rend="bold">paṇḍitavedanīyo.</hi> ālīyanti abhiramitabbaṭṭhena <pb ed="V" n="2.0052"/> sevīyantīti <hi rend="bold">ālayā,</hi> pañca kāmaguṇā. ālayanti abhiramaṇavasena sevantīti <hi rend="bold">ālayā,</hi> taṇhāvicaritāni. <hi rend="bold">ālayaratā</hi>ti ālayaniratā. <hi rend="bold">suṭṭhu muditā</hi> ativiya muditā anukkaṇṭhanato. <hi rend="bold">ramatī</hi>ti ratiṃ vindati kīḷati laḷati. ime sattā yathā kāmaguṇe, evaṃ rāgampi assādenti abhinandanti yevāti vuttaṃ <hi rend="bold">‘‘duvidhampī’’</hi>tiādi.</p>

<p rend="bodytext"><hi rend="bold">ṭhānaṃ sandhāyā</hi>ti ṭhāna-saddaṃ sandhāya. atthato pana <hi rend="bold">‘‘ṭhāna’’</hi>nti ca paṭiccasamuppādo eva adhippeto. tiṭṭhati ettha phalaṃ tadāyattavuttitāyāti <hi rend="bold">ṭhānaṃ,</hi> saṅkhārādīnaṃ paccayabhūtā avijjādayo. <hi rend="bold">imesaṃ</hi> saṅkhārādīnaṃ <hi rend="bold">paccayā</hi>ti <hi rend="bold">idappaccayā,</hi> avijjādayova. <hi rend="bold">idappaccayā eva idappaccayatā</hi> yathā devo eva devatā<pb ed="P" n="2.0076"/>, idappaccayānaṃ vā avijjādīnaṃ attano phalaṃ paṭicca paccayabhāvo <pb ed="M" n="2.0059"/> uppādanasamatthatā <hi rend="bold">idappaccayatā,</hi> tena paramatthapaccayalakkhaṇo paṭiccasamuppādo dassito hoti. paṭicca samuppajjati phalaṃ etasmāti <hi rend="bold">paṭiccasamuppādo.</hi> padadvayenāpi dhammānaṃ paccayaṭṭho eva vibhāvito. tenāha <hi rend="bold">‘‘saṅkhārādipaccayānaṃ avijjādīnametaṃ adhivacana’’</hi>nti. ayamettha saṅkhepo, vitthāro pana <hi rend="bold">visuddhimaggasaṃvaṇṇanāsu</hi> (visuddhi॰ 2.570) vuttanayena veditabbo.</p>

<p rend="bodytext"><hi rend="bold">sabbasaṅkhārasamathotiādi sabba</hi>nti sabbasaṅkhārasamathādipadābhidheyyaṃ sabbaṃ, atthato <hi rend="bold">nibbānameva. </hi> idāni tassa nibbānabhāvaṃ dassetuṃ <hi rend="bold">‘‘yasmā hī’’</hi>tiādi vuttaṃ. <hi rend="bold">ta</hi>nti nibbānaṃ. <hi rend="bold">āgammā</hi>ti paṭicca ariyamaggassa ārammaṇapaccayahetu. <hi rend="bold">sammantī</hi>ti appaṭisandhikūpasamavasena sammanti. tathā santā ca savisesaṃ upasantā nāma hontīti āha <hi rend="bold">‘‘vūpasammantī’’</hi>ti, etena sabbe saṅkhārā sammanti etthāti <hi rend="bold">sabbasaṅkhārasamatho,</hi> nibbānanti dasseti. sabbasaṅkhāravisaṃyutte hi nibbāne sabbasaṅkhāravūpasamapariyāyo ñāyāgato yevāti. sesepadesupi eseva nayo. upadhīyati ettha dukkhanti <hi rend="bold">upadhi,</hi> khandhādayo. <hi rend="bold">paṭinissaṭṭhā</hi>ti samucchedavasena pariccattā <hi rend="bold">honti. sabbā taṇhā</hi>ti aṭṭhasatappabhedā sabbāpi taṇhā. <hi rend="bold">sabbe kilesarāgā</hi>ti kāmarāgarūparāgādibhedā sabbepi kilesabhūtā rāgā, sabbepi vā kilesā idha kilesarāgāti veditabbā, na lobhavisesā eva cittassa viparītabhāvāpādanato. yathāha ‘‘rattampi cittaṃ vipariṇataṃ, duṭṭhampi cittaṃ vipariṇataṃ, mūḷhampi cittaṃ vipariṇata’’nti (pārā॰ 271) <hi rend="bold">virajjantī</hi>ti <pb ed="P" n="2.0077"/> attano sabhāvaṃ vijahanti. <hi rend="bold">sabbaṃ dukkha</hi>nti jarāmaraṇādibhedaṃ sabbaṃ vaṭṭadukkhaṃ. <hi rend="bold">bhavena bhava</hi>nti tena tena bhavena bhavantaraṃ. bhavanikantibhāvena <hi rend="bold">saṃsibbati, phalena vā saddhiṃ kammaṃ</hi> sataṇhasseva āyatiṃ punabbhavabhāvato. <hi rend="bold">tato vānato nikkhantaṃ</hi> tattha tassa sabbaso abhāvato. ciranisajjācirabhāsanehi piṭṭhiāgilāyanatālugalasosādivasena <hi rend="bold">kāyakilamatho ceva kāyavihesā</hi> <pb ed="V" n="2.0053"/> <hi rend="bold">ca</hi> veditabbā. sā ca kho desanāya atthaṃ ajānantānaṃ, appaṭipajjantānañca vasena, jānantānaṃ, pana paṭipajjantānañca desanāya kāyaparissamopi satthu aparissamova. tenāha bhagavā ‘‘na ca maṃ dhammādhikaraṇaṃ vihesesī’’ti (udā॰ 10). tathā hi vuttaṃ <hi rend="bold">‘‘yā ajānantānaṃ desanā nāma, so mama kilamatho assā’’</hi>ti. <hi rend="bold">ubhaya</hi>nti cittakilamatho, cittavihesā <pb ed="M" n="2.0060"/> cāti <hi rend="bold">ubhayaṃ petaṃ buddhānaṃ natthi,</hi> bodhimūleyeva samucchinnattā.</p>

<p rend="bodytext" n="65"><hi rend="paranum">65</hi><hi rend="dot">.</hi> <hi rend="bold">anubrūhanaṃ</hi> sampiṇḍanaṃ. <hi rend="bold">so</hi>ti ‘‘apissū’’ti nipāto. <hi rend="bold">vipassi</hi>nti paṭi-saddayogena sāmiatthe upayogavacananti āha ‘‘vipassissā’’ti. vuddhippattā acchariyā vā <hi rend="bold">anacchariyā.</hi> vuddhiatthopi hi akāro hoti yathā‘‘asekkhā dhammā’’ti (dha॰ sa॰ tikamātikāya 11). kappānaṃ cattāri asaṅkhyeyyāni satasahassañca sadevakassa lokassa dhammasaṃvibhāgakaraṇatthameva pāramiyo <pb ed="P" n="2.0078"/> pūretvā idāni samadhigatadhammarājassa tattha appossukkatāpattidīpanatā, gāthātthassa acchariyatā, tassa vuddhippatti cāti veditabbā. atthadvārena hi gāthānaṃ anacchariyatā. <hi rend="bold">gocarā ahesu</hi>nti upaṭṭhahiṃsu. upaṭṭhānañca vitakketabbatāvāti āha <hi rend="bold">‘‘parivitakkayitabbataṃ pāpuṇiṃsū’’</hi>ti.</p>

<p rend="bodytext">yadi sukhāpaṭipadāva kathaṃ kicchatāti āha <hi rend="bold">‘‘pāramīpūraṇakāle’’</hi>tiādi. <hi rend="bold">evamādīni</hi> duppariccajāni <hi rend="bold">dentassa. ha</hi>-iti vā byattanti etasmiṃ atthe nipāto, ‘‘ekaṃsatthe’’ti keci. <hi rend="bold">ha</hi> byattaṃ, ekaṃsena vā <hi rend="bold">alaṃ</hi> nippayojanaṃ evaṃ kicchena adhigatassa dhammassa desetunti yojanā. <hi rend="bold">hala</hi>nti ‘‘ala’’nti iminā samānatthaṃ padaṃ ‘‘halanti vadāmī’’tiādīsu (saṃ॰ ni॰ ṭī॰ 1.172) viya. <hi rend="bold">rāgadosaphuṭṭhehī</hi>ti phuṭṭhavisena viya sappena rāgena, dosena ca samphuṭṭhehi abhibhūtehi. <hi rend="bold">rāgadosānugatehī</hi>ti rāgadosehi anubandhehi.</p>

<p rend="bodytext"><hi rend="bold">niccādīna</hi>nti niccaggāhādīnaṃ. <hi rend="bold">evaṃ gata</hi>nti evaṃ pavattaṃ aniccādiākārena pavattaṃ. <hi rend="bold">‘‘catusaccadhamma’’</hi>nti idaṃ aniccādīsu, saccesu ca yathālābhavasena gahetabbaṃ. evaṃ gatanti vā evaṃ ‘‘anicca’’ntiādinā abhinivisitvā mayā, aññehi ca sammāsambuddhehi gataṃ, ñātaṃ paṭividdhanti attho. <hi rend="bold">kāmarāgena, bhavarāgena ca rattā</hi> nīvaraṇehi nivutacittatāya, <hi rend="bold">diṭṭhirāgena rattā</hi> viparītābhinivesena <hi rend="bold">na dakkhanti</hi> yāthāvato imaṃ dhammaṃ nappaṭivijjhissanti. <hi rend="bold">evaṃ gāhāpetu</hi>nti ‘‘anicca’’ntiādinā sabhāvena yāthāvato dhamme <pb ed="P" n="2.0079"/> jānāpetuṃ. rāgadosaparetatāpi nesaṃ sammūḷhabhāvenevāti āha <hi rend="bold">‘‘tamokhandhena āvuṭā’’</hi>ti.</p>

<p rend="bodytext">dhammadesanāya <pb ed="V" n="2.0054"/> appossukkatāpattiyā kāraṇaṃ vibhāvetuṃ <hi rend="bold">‘‘kasmā panā’’</hi>tiādinā sayameva codanaṃ samuṭṭhāpeti. tattha yathāyaṃ idāni dhammadesanāya <pb ed="M" n="2.0061"/> appossukkatāpatti sabbabuddhānaṃ āciṇṇasamāciṇṇadhammatāvasena, sabbabodhisattānaṃ ādito ‘‘kiṃ me aññātavesenā’’tiādinā (bu॰ vaṃ॰ 2.99) mahābhinīhāre attano cittassa samussāhanaṃ āciṇṇasamāciṇṇadhammatā vāti āha <hi rend="bold">‘‘kiṃ me’’</hi>tiādi. tattha <hi rend="bold">aññātavesenā</hi>ti sadevakaṃ lokaṃ unnādento buddho ahutvā kevalaṃ buddhānaṃ sāvakabhāvūpagamanavasena aññātarūpena. tividhaṃ kāraṇaṃ appossukkatāpattiyā paṭipakkhassa balavabhāvo, dhammassa paramagambhīratā, tattha ca bhagavato sātisayaṃ gāravanti taṃ dassetuṃ <hi rend="bold">‘‘tassa hī’’</hi>tiādi āraddhaṃ. tattha <hi rend="bold">paṭipakkhā</hi> nāma rāgādayo kilesā sammāpaṭipattiyā antarāyakarattā. tesaṃ balavabhāvato ciraparibhāvanāya sattasantānato dubbisodhiyatāya te satte mattahatthino viya dubbalaṃ purisaṃ ajjhottharitvā anayabyasanaṃ āpādentā anekasatayojanāyāmavitthāraṃ sunicitaṃ ghanasannivesaṃ kaṇṭakaduggampi adhisenti. dūrappabheda ducchejjatāhi dubbisodhiyataṃ pana dassetuṃ <hi rend="bold">‘‘athassā’’</hi>tiādi vuttaṃ. tattha ca anto āmaṭṭhatāya <hi rend="bold">kañjikapuṇṇalābu</hi> ciraparivāsikatāya <hi rend="bold">takkabharitacāṭi</hi> snehatintadubbalabhāvena <hi rend="bold">vasātelapītapilotikā;</hi> telamissitatāya <hi rend="bold">añjanamakkhitahatthā</hi> dubbisodhanīyā vuttā. hīnūpamā <pb ed="P" n="2.0080"/> cetā rūpappabandhabhāvato, acirakālikattā ca malīnatāya, kilesasaṃkileso eva pana dubbisodhanīyataro anādikālikattā, anusayitattā ca. tenāha <hi rend="bold">‘‘atisaṃkiliṭṭhā’’</hi>ti. yathā ca dubbisodhanīyatāya evaṃ gambhīraduddasaduranubodhānampi vuttaupamā hīnūpamāva.</p>

<p rend="bodytext">gambhīropi dhammo paṭipakkhavidhamanena supākaṭo bhaveyya, paṭipakkhavidhamanaṃ pana sammāpaṭipattipaṭibaddhaṃ, sā saddhammasavanādhīnā, taṃ satthari, dhamme ca pasādāyattaṃ. so visesato loke sambhāvanīyassa garukātabbassa abhipatthanāhetukoti panāḷikāya sattānaṃ dhammasampaṭipattiyā brahmayācanādinimittanti taṃ dassento <hi rend="bold">‘‘apicā’’</hi>tiādimāha.</p>

<p rend="bodytext" n="66"><hi rend="paranum">66</hi><hi rend="dot">.</hi> ‘‘aññataro’’ti appaññāto viya kiñcāpi vuttaṃ, atha kho pākaṭo paññātoti dassetuṃ <hi rend="bold">‘‘imasmiṃ cakkavāḷe jeṭṭhakamahābrahmā’’</hi>ti vuttaṃ. mahābrahmabhavane <hi rend="bold">jeṭṭhakamahābrahmā.</hi> so hi sakko viya <pb ed="M" n="2.0062"/> kāmadevaloke, brahmaloke ca pākaṭo paññāto. upakkilesabhūtaṃ appaṃ rāgādirajaṃ etassāti <hi rend="bold">apparajaṃ,</hi> apparajaṃ akkhi paññācakkhu yesaṃ te taṃsabhāvāti katvā <hi rend="bold">apparajakkhajātikā</hi>ti imamatthaṃ dassetuṃ <hi rend="bold">‘‘paññāmaye’’</hi>tiādimāha. appaṃ rāgādirajaṃ yesaṃ te taṃsabhāvā <hi rend="bold">apparajakkhajātikā</hi>ti evamettha attho veditabbo. <hi rend="bold">assavanatā</hi>ti ‘‘sayaṃ <pb ed="V" n="2.0055"/> abhiññā’’tiādīsu (dī॰ ni॰ 1.28, 405; ma॰ ni॰ 1.154, 444) viya karaṇe paccattavacananti āha <hi rend="bold">‘‘assavanatāyā’’</hi>ti. <hi rend="bold">dasapuññakiriyavatthuvasenā</hi>ti dānādidasavidhavimuttiparipācanīyapuññakiriyavatthūnaṃ vasena. tenāha <hi rend="bold">‘‘katādhikārā’’</hi>tiādi. <hi rend="bold">papañcasūdaniyaṃ</hi> pana ‘‘dvādasapuññakiriyavasenā’’ti <pb ed="P" n="2.0081"/> (ma॰ ni॰ aṭṭha॰ 2.282) vuttaṃ, taṃ dānādīsu saraṇagamanaparahitapariṇāmanadvaya pakkhipanavasena vuttaṃ.</p>

<p rend="bodytext" n="69"><hi rend="paranum">69</hi><hi rend="dot">.</hi> garuṭṭhāniyesu gāravavasena garukarapatthanā <hi rend="bold">ajjhesanā,</hi> sāpi atthato patthanā evāti vuttaṃ <hi rend="bold">‘‘yācana’’</hi>nti. padesavisayañāṇadassanaṃ hutvā buddhānaṃyeva āveṇikabhāvato idaṃ ñāṇadvayaṃ ‘‘buddhacakkhū’’ti vuccatīti āha <hi rend="bold">‘‘imesañhi dvinnaṃ ñāṇānaṃ buddhacakkhūti nāma’’</hi>nti. <hi rend="bold"> tiṇṇaṃ maggañāṇāna</hi>nti heṭṭhimānaṃ tiṇṇaṃ maggañāṇānaṃ <hi rend="bold">‘‘dhammacakkhū’’</hi>ti nāmaṃ, catusaccadhammadassananti katvā dassanamattabhāvato. yato tāni ñāṇāni vijjūpamābhāvena vuttāni, aggamaggañāṇaṃ pana ñāṇakiccassa sikhāppattiyā dassanamattaṃ na hotīti ‘‘dhammacakkhū’’ti na vuccatīti. yato taṃ vajirūpamābhāvena vuttaṃ. <hi rend="bold">vuttanayenevā</hi>ti ‘‘apparajakkhajātikā’’ti ettha vuttanayeneva. yasmā mandakilesā <hi rend="bold">‘‘apparajakkhā’’</hi>ti vuttā, tasmā bahalakilesā <hi rend="bold">‘‘mahārajakkhā’’</hi>ti veditabbā. paṭipakkhavidhamanasamatthatāya <hi rend="bold">tikkhāni</hi> sūrāni visadāni, vuttavipariyāyena <hi rend="bold">mudūni. saddhādayo ākārā</hi>ti saddahanādippakāre vadati. <hi rend="bold">sundarā</hi>ti kalyāṇā. <hi rend="bold">sammohavinodaniyaṃ</hi> pana ‘‘yesaṃ āsayādayo koṭṭhāsā sundarā, te svākārā’’ti (vibha॰ aṭṭha॰ 814) vuttaṃ, taṃ imāya atthavaṇṇanāya aññadatthu saṃsandati <pb ed="P" n="2.0082"/> sametīti daṭṭhabbaṃ. yato saddhāsampadādivasena ajjhāsayassa sundaratāti, tabbipariyāyato asundaratāti. <hi rend="bold">kāraṇaṃ</hi> nāma paccayākāro, saccāni vā. <hi rend="bold">paraloka</hi>nti samparāyaṃ. taṃ dukkhāvahaṃ vajjaṃ viya bhayato passitabbanti vuttaṃ <hi rend="bold">‘‘paralokañceva vajjañca bhayato passantī’’</hi>ti. sampattibhavato vā aññattā vipattibhavo ‘‘paraloko’’ti vuttaṃ <hi rend="bold">‘‘para…pe॰… passantī’’</hi>ti.</p>

<p rend="bodytext"><hi rend="bold">ayaṃ</hi> <pb ed="M" n="2.0063"/> <hi rend="bold">panettha pāḷī</hi>ti ettha ‘‘apparajakkhā’’dipadānaṃ atthavibhāvane ayaṃ tassa tathābhāvasādhakapāḷi. saddhādīnañhi vimuttiparipācakadhammānaṃ balavabhāvo tappaṭipakkhānaṃ pāpadhammānaṃ dubbalabhāveneva hoti, tesañca balavabhāvo saddhādīnaṃ dubbalabhāvenāti vimuttiparipācakadhammānaṃ savisesaṃ atthitānatthitāvasena ‘‘apparajakkhā mahārajakkhā’’ti ādayo pāḷiyaṃ (paṭi॰ ma॰ 1.111) vibhajitvā dassitā. iti saddhādīnaṃ vasena pañca apparajakkhā, asaddhiyādīnaṃ vasena pañca mahārajakkhā. evaṃ tikkhindriyamudindriyādayoti vibhāvitā paññāsa puggalā. saddhādīnaṃ pana antarabhedena anekabhedā veditabbā. khandhādayo eva <pb ed="V" n="2.0056"/> lujjanapalujjanaṭṭhena <hi rend="bold">loko,</hi> sampattibhavabhūto loko <hi rend="bold">sampattibhavaloko,</hi> sugatisaṅkhāto upapattibhavo, sampatti sambhavati etenāti <hi rend="bold">sampattisambhavaloko</hi> sugatisaṃvattaniyo kammabhavo. duggatisaṅkhātaupapattibhavaduggatisaṃvattaniyakammabhavā <hi rend="bold">vipattibhavalokavipattisambhavalokā.</hi></p>

<p rend="bodytext">puna ekakadukādivasena lokaṃ vibhajitvā dassetuṃ <hi rend="bold">‘‘eko loko’’</hi>tiādi vuttaṃ. āhārādayo hi lujjanapalujjanaṭṭhena <hi rend="bold">loko</hi>ti. tattha <hi rend="bold">‘‘eko loko sabbe sattā āhāraṭṭhitikā’’</hi>ti (dī॰ ni॰ 3.303; a॰ ni॰ 10.27, 28; paṭi॰ ma॰ 1.2, 112, 208) yāyaṃ puggalādhiṭṭhānāya kathāya sabbasaṅkhārānaṃ paccayāyattavuttitā vuttā, tāya sabbo saṅkhāraloko eko ekavidho pakārantarassābhāvato. <hi rend="bold">‘‘dve lokā’’</hi>tiādīsupi iminā <pb ed="P" n="2.0083"/> nayena attho veditabbo. nāmaggahaṇena cettha nibbānassa aggahaṇaṃ tassa alokasabhāvattā. nanu ca ‘‘āhāraṭṭhitikā’’ti ettha paccayāyattavuttitāya maggaphalānampi lokatā āpajjatīti? nāpajjati pariññeyyānaṃ dukkhasaccadhammānaṃ ‘‘idha loko’’ti adhippetattā. atha vā na lujjati na palujjatīti yo gahito, tathā na hoti, so lokoti taṃgahaṇarahitānaṃ lokuttarānaṃ natthi lokatā. upādānānaṃ ārammaṇabhūtā khandhā <hi rend="bold">upādānakkhandhā.</hi> anurodhādivatthubhūtā lābhādayo <hi rend="bold">aṭṭha lokadhammā. dasāyatanānī</hi>ti dasa rūpāyatanāni vivaṭṭajjhāsayassa adhippetattā. tassa ca sabbaṃ tebhūmakakammaṃ garahitabbaṃ, vajjitabbañca hutvā upaṭṭhātīti vuttaṃ <hi rend="bold">‘‘sabbe abhisaṅkhārā vajjaṃ, sabbe bhavagāmikammā vajja’’</hi>nti. yesaṃ <pb ed="M" n="2.0064"/> puggalānaṃ saddhādayo mandā, te idha ‘‘assaddhā’’tiādinā vuttā. na pana sabbena sabbaṃ saddhādīnaṃ abhāvatoti apparajakkhadukādīsu pañcasu dukesu ekekasmiṃ dasa dasa katvā <hi rend="bold">‘‘paññāsāya ākārehi imāni pañcindriyāni jānātī’’</hi>ti vuttaṃ. atha vā anvayato, byatirekato ca saddhādīnaṃ indriyānaṃ paropariyattaṃ jānātīti katvā tathā vuttaṃ. ettha ca apparajakkhādivasena āvajjantassa bhagavato te sattā puñjapuñjāva hutvā upaṭṭhahanti, na ekekā.</p>

<p rend="bodytext">uppalāni ettha santīti <hi rend="bold">uppalinī,</hi> gacchopi jalāsayopi, idha pana jalāsayo adhippetoti āha <hi rend="bold">‘‘uppalavane’’</hi>ti. yāni udakassa anto nimuggāneva hutvā pusanti vaḍḍhanti, tāni <hi rend="bold">antonimuggaposīnī.</hi> <hi rend="bold">dīpitānī</hi>ti aṭṭhakathāyaṃ pakāsitāni, idheva vā ‘‘aññānipī’’tiādinā dīpitāni. <hi rend="bold">ugghaṭitaññū</hi>ti ugghaṭanaṃ nāma ñāṇugghaṭanaṃ, ñāṇe ugghaṭitamatte eva jānātīti attho. vipañcitaṃ <pb ed="P" n="2.0084"/> vitthāramevamatthaṃ jānātīti <hi rend="bold">vipañcitaññū.</hi> uddesādīhi netabboti <hi rend="bold">neyyo. saha udāhaṭavelāyā</hi>ti udāhāre dhammassa uddese udāhaṭamatte eva. <hi rend="bold">dhammābhisamayo</hi>ti catusaccadhammassa ñāṇena saddhiṃ abhisamayo. <hi rend="bold">ayaṃ vuccatī</hi>ti ayaṃ ‘‘cattāro satipaṭṭhānā’’tiādinā <pb ed="V" n="2.0057"/> nayena saṅkhittena mātikāya dīpiyamānāya desanānusārena ñāṇaṃ pesetvā arahattaṃ gaṇhituṃ samattho <hi rend="bold">‘‘puggalo ugghaṭitaññū’’</hi>ti vuccati. <hi rend="bold">ayaṃ vuccatī</hi>ti ayaṃ saṅkhittena mātikaṃ ṭhapetvā vitthārena atthe vibhajiyamāne arahattaṃ pāpuṇituṃ samattho <hi rend="bold">‘‘puggalo vipañcitaññū’’</hi>ti vuccati. <hi rend="bold">uddesato</hi>ti uddesahetu, uddisantassa, uddisāpentassa vāti attho. <hi rend="bold">paripucchato</hi>ti atthaṃ paripucchantassa. <hi rend="bold">anupubbena</hi> <hi rend="bold">dhammābhisamayo hotī</hi>ti anukkamena arahattappatto hoti. <hi rend="bold">na tāya jātiyā dhammābhisamayo hotī</hi>ti tena attabhāvena maggaṃ vā phalaṃ vā antamaso jhānaṃ vā vipassanaṃ vā nibbattetuṃ na sakkoti. <hi rend="bold">ayaṃ vuccati puggalo padaparamo</hi>ti ayaṃ puggalo byañjanapadameva paramaṃ assāti ‘‘padaparamo’’ti vuccati.</p>

<p rend="bodytext"><hi rend="bold">ye</hi>ti ye duvidhe puggale sandhāya vuttaṃ vibhaṅge <hi rend="bold">kammāvaraṇenā</hi>ti pañcavidhena ānantariyakammena. <hi rend="bold">vipākāvaraṇenā</hi>ti ahetukapaṭisandhiyā. yasmā duhetukānampi ariyamaggapaṭivedho natthi, tasmā duhetukapaṭisandhipi <pb ed="M" n="2.0065"/> ‘‘vipākāvaraṇamevā’’ti veditabbā. <hi rend="bold">kilesāvaraṇenā</hi>ti niyatamicchādiṭṭhiyā. <hi rend="bold">assaddhā</hi>ti buddhādīsu saddhā rahitā. <hi rend="bold">acchandikā</hi>ti kattukamyatākusalacchandarahitā, uttarakurukā manussā acchandikaṭṭhānaṃ paviṭṭhā. <hi rend="bold">duppaññā</hi>ti bhavaṅgapaññāya parihīnā, bhavaṅgapaññāya pana paripuṇṇāyapi yassa bhavaṅgaṃ lokuttarassa paccayo na hoti, sopi duppañño eva nāma. <hi rend="bold">abhabbā niyāmaṃ okkamituṃ kusalesu dhammesu</hi> <hi rend="bold">sammatta</hi>nti <pb ed="P" n="2.0085"/> kusalesu dhammesu sammattaniyāmasaṅkhātaṃ ariyamaggaṃ okkamituṃ adhigantuṃ abhabbā. <hi rend="bold">‘‘na kammāvaraṇenā’’</hi>tiādīni vuttavipariyāyena veditabbāni.</p>

<p rend="bodytext"><hi rend="bold">‘‘rāgacaritā’’</hi>tiādīsu yaṃ vattabbaṃ, taṃ paramatthadīpaniyaṃ [paramatthamañjūsāyaṃ visuddhimaggasaṃvaṇṇanāyanti bhavitabbaṃ –</p>

<p rend="gatha1">‘‘sā esā paramatthānaṃ, tattha tattha yathārahaṃ.</p>

<p rend="gathalast">nidhānato paramattha-mañjūsā nāma nāmato’’ti.. (visuddhimaggamahāṭīkāya nigamane sayameva vuttattā)] visuddhimaggasaṃvaṇṇanāyaṃ vuttanayena veditabbaṃ.</p>

<p rend="bodytext" n="70"><hi rend="paranum">70</hi><hi rend="dot">.</hi> <hi rend="bold">ārabbhā</hi>ti attano adhippetassa atthassa bhagavato jānāpanaṃ uddissāti attho. selo pabbato ucco hoti thiro ca, na paṃsupabbato, missakapabbato vāti āha <hi rend="bold">‘‘sele yathā pabbatamuddhanī’’</hi>ti. <hi rend="bold">dhammamayaṃ pāsāda</hi>nti lokuttaradhammamāha. so hi pabbatasadiso ca hoti sabbadhamme atikkamma abbhuggataṭṭhena pāsādasadiso ca, paññāpariyāyo vā idha dhamma-saddo<pb ed="V" n="2.0058"/>. sā hi abbhuggataṭṭhena pāsādoti abhidhamme (dha॰ sa॰ aṭṭha॰ 16) niddiṭṭhā. tathā cāha –</p>

<p rend="gatha1">‘‘paññāpāsādamāruyha, asoko sokiniṃ pajaṃ.</p>

<p rend="gathalast">pabbataṭṭhova bhūmaṭṭhe, dhīro bāle avekkhatī’’ti.. (dha॰ pa॰ 28).</p>

<p rend="bodytext"><hi rend="bold">‘‘yathā hī’’</hi>tiādīsu yathā pabbate ṭhatvā rattandhakāre heṭṭhā olokentassa purisassa khette kedārapāḷikuṭiyo, tattha sayitamanussā ca na paññāyanti anujjalabhāvato. kuṭikāsu pana aggijālā paññāyati ujjalabhāvato evaṃ dhammapāsādamāruyha sattalokaṃ olokayato bhagavato ñāṇassa āpāthaṃ nāgacchanti akatakalyāṇā sattā ñāṇagginā anujjalabhāvato, anuḷārabhāvato ca rattiṃ khittā sarā <pb ed="M" n="2.0066"/> viya honti. katakalyāṇā pana bhabbapuggalā dūre ṭhitāpi bhagavato ñāṇassa āpāthaṃ āgacchanti paripakkañāṇaggitāya <pb ed="P" n="2.0086"/> samujjalabhāvato, uḷārasantānatāya himavantapabbato viya cāti evaṃ yojanā veditabbā.</p>

<p rend="bodytext"><hi rend="bold">uṭṭhehī</hi>ti tvaṃ dhammadesanāya appossukkatāsaṅkhātasaṅkocāpattito kilāsubhāvato uṭṭhaha. <hi rend="bold">vīriyavantatāyā</hi>ti sātisaya catubbidhasammappadhānavīriyavantatāya. vīrassa hi bhāvo, kammaṃ vā <hi rend="bold">vīriyaṃ.</hi> kilesamārassa viya maccumārassapi āyatiṃ asambhavato <hi rend="bold">‘‘maccukilesamārāna’’</hi>nti vuttaṃ. abhisaṅkhāramāravijayassa aggahaṇaṃ kilesamāravijayeneva tabbijayassa jotitabhāvato. <hi rend="bold">vāhanasamatthatāyā</hi>ti saṃsāramahākantārato nibbānasaṅkhātaṃ khemappadesaṃ sampāpanasamatthatāya.</p>

<p rend="bodytext" n="71"><hi rend="paranum">71</hi><hi rend="dot">.</hi> ‘‘apārutaṃ tesaṃ amatassa dvāra’’nti keci paṭhanti. nibbānassa dvāraṃ pavisanamaggo vivaritvā ṭhapito mahākaruṇūpanissayena sayambhuñāṇena adhigatattā. <hi rend="bold">saddhaṃ pamuñcantū</hi>ti saddhaṃ pavedentu, attano saddahanākāraṃ upaṭṭhāpentūti attho. sukhena akicchena pavattanīyatāya <hi rend="bold">suppavattitaṃ. na bhāsiṃ</hi> na bhāsissāmīti cintesi.</p>

<p rend="subhead">aggasāvakayugavaṇṇanā</p>

<p rend="bodytext" n="73"><hi rend="paranum">73</hi><hi rend="dot">.</hi> <hi rend="bold">sallapitvā</hi>ti ‘‘vippasannāni kho te āvuso indriyānī’’tiādinā (mahāva॰ 60) ālāpasallāpaṃ katvā. tañhissa aparabhāge satthu santikaṃ upasaṅkamanassa paccayo ahosi.</p>

<p rend="bodytext" n="75-6"><hi rend="paranum">75-6</hi><hi rend="dot">.</hi> <hi rend="bold">anupubbiṃ</hi> <pb ed="V" n="2.0059"/> <hi rend="bold">katha</hi>nti anupubbiyā anupubbaṃ kathetabbaṃ kathaṃ. kā pana sāti? dānādikathā. tattha <hi rend="bold">dānakathā</hi> tāva pacurajanesu pavattiyā sabbasādhāraṇattā, sukarattā, sīle patiṭṭhānassa upāyabhāvato ca ādito kathitā. pariccāgasīlo hi puggalo pariggahavatthūsu <pb ed="P" n="2.0087"/> nissaṅgabhāvato sukheneva sīlāni samādiyati, tattha ca suppatiṭṭhito hoti. sīlena dāyakapaṭiggāhakavisuddhito parānuggahaṃ vatvā parapīḷānivattivacanato, kiriyadhammaṃ vatvā akiriyadhammavacanato, bhogasampattihetuṃ <pb ed="M" n="2.0067"/> vatvā bhavasampattihetuvacanato ca <hi rend="bold">dānakathānantaraṃ sīlakathā</hi> kathitā, tañce dānasīlaṃ vaṭṭanissitaṃ, ayaṃ bhavasampatti tassa phalanti dassanatthaṃ, imehi ca dānasīlamayehi paṇītapaṇītatarādibhedabhinnehi puññakiriyavatthūhi etā cātumahārājikādīsu paṇītapaṇītatarādibhedabhinnā aparimeyyā dibbabhogabhavasampattiyo hontīti dassanatthaṃ<hi rend="bold"> tadanantaraṃ saggakathaṃ.</hi> vatvā ayaṃ saggo rāgādīhi upakkiliṭṭho, sabbadā anupakkiliṭṭho ariyamaggoti dassanatthaṃ <hi rend="bold">saggānantaraṃ maggakathā</hi> kathetabbā. maggañca kathentena tadadhigamupāyadassanatthaṃ saggapariyāpannāpi, pageva itare sabbepi kāmā nāma bahvādīnavā, aniccā adhuvā, vipariṇāmadhammāti <hi rend="bold">kāmānaṃ ādīnavo,</hi> hīnā, gammā, pothujjanikā, anariyā, anatthasañhitāti tesaṃ <hi rend="bold">okāro</hi> lāmakabhāvo, sabbepi bhavā kilesānaṃ vatthubhūtāti <hi rend="bold">tattha saṃkileso,</hi> sabbaso kilesavippamuttaṃ nibbānanti <hi rend="bold">nekkhamme ānisaṃso</hi> ca kathetabboti ayamattho <hi rend="bold">maggantī</hi>ti ettha <hi rend="bold">iti</hi>-saddena ādiatthajotakena bodhitoti veditabbaṃ.</p>

<p rend="bodytext"><hi rend="bold">sukhānaṃ nidāna</hi>nti diṭṭhadhammikānaṃ, samparāyikānaṃ, nibbānapaṭisaṃyuttānañcāti sabbesampi sukhānaṃ kāraṇaṃ. yañhi kiñci loke bhogasukhaṃ nāma, taṃ sabbaṃ dānanidānanti pākaṭo yamattho. yaṃ pana taṃ <pb ed="P" n="2.0088"/> jhānavipassanāmaggaphalanibbānapaṭisaṃyuttaṃ sukhaṃ, tassāpi dānaṃ upanissayapaccayo hotiyeva. <hi rend="bold">sampattīnaṃ mūla</hi>nti yā imā loke padesarajjaṃ sirissariyaṃ sattaratanasamujjalacakkavattisampadāti evaṃpabhedā mānusikā sampattiyo, yā ca cātumahārājikacātumahārājādibhedā dibbasampattiyo, yā vā panaññāpi sampattiyo, tāsaṃ sabbāsaṃ idaṃ dānaṃ nāma mūlaṃ kāraṇaṃ. <hi rend="bold">bhogāna</hi>nti bhuñjitabbaṭṭhena <hi rend="bold">‘‘bhogo’’</hi>ti laddhanāmānaṃ manāpiyarūpādīnaṃ, tannissayānañca upabhogasukhānaṃ. avassayaṭṭhena <hi rend="bold">patiṭṭhā. visamagatassā</hi>ti byasanappattassa. <hi rend="bold">tāṇa</hi>nti rakkhā tato paripālanato. <hi rend="bold">leṇa</hi>nti byasanehi paripāciyamānassa olīyanapadeso. <hi rend="bold">gatī</hi>ti gantabbaṭṭhānaṃ. <hi rend="bold">parāyaṇa</hi>nti paṭisaraṇaṃ. <hi rend="bold">avassayo</hi>ti vinipatituṃ adento nissayo. <hi rend="bold">ārammaṇa</hi>nti olubbhārammaṇaṃ.</p>

<p rend="bodytext"><hi rend="bold">ratanamayasīhāsanasadisa</hi>nti sabbaratanamayasattaṅgamahāsīhāsanasadisaṃ mahagghaṃ hutvā sabbaso vinipatituṃ <pb ed="V" n="2.0060"/> appadānato. <hi rend="bold">mahāpathavisadisaṃ</hi> gatagataṭṭhāne <pb ed="M" n="2.0068"/> patiṭṭhāya labhāpanato. <hi rend="bold">ālambanarajjusadisa</hi>nti yathā dubbalassa purisassa ālambanarajju uttiṭṭhato, tiṭṭhato ca upatthambho, evaṃ dānaṃ sattānaṃ sampattibhave uppattiyā, ṭhitiyā ca paccayabhāvato. <hi rend="bold">dukkhanittharaṇaṭṭhenā</hi>ti duggatidukkhanittharaṇaṭṭhena. <hi rend="bold">samassāsanaṭṭhenā</hi>ti <pb ed="P" n="2.0089"/> lobhamacchariyādipaṭisattupaddavato sammadeva assāsanaṭṭhena. <hi rend="bold">bhayaparittāṇaṭṭhenā</hi>ti dāliddiyabhayato paripālanaṭṭhena. <hi rend="bold">maccheramalādīhī</hi>ti maccheralobhadosaissāvicikicchādiṭṭhi ādicittamalehi. <hi rend="bold">anupalittaṭṭhenā</hi>ti anupakkiliṭṭhatāya. <hi rend="bold">tesa</hi>nti maccheramalādikacavarānaṃ. etehi eva <hi rend="bold">durāsadaṭṭhena. asantāsanaṭṭhenā</hi>ti anabhibhavanīyatāya santāsābhāvena. yo hi dāyako dānapati, so sampatipi kutoci na bhāyati, pageva āyatiṃ. dhammasīsena puggalo vutto. <hi rend="bold">balavantaṭṭhenā</hi>ti mahābalavatāya. dāyako hi dānapati sampati pakkhabalena balavā hoti, āyatiṃ pana kāyabalādīhipi. <hi rend="bold">abhimaṅgalasammataṭṭhenā</hi>ti ‘‘vaḍḍhikāraṇa’’nti abhisammatabhāvena. vipattibhavato sampattibhavūpanayanaṃ <hi rend="bold">khemantabhūmisampāpanaṃ,</hi> bhavasaṅgāmato yogakkhemasampāpanañca <hi rend="bold">khemantabhūmisampāpanaṭṭho.</hi></p>

<p rend="bodytext">idāni dānaṃ vaṭṭagatā ukkaṃsappattā sampattiyo viya vivaṭṭagatāpi tā sampādetīti bodhicariyabhāvenapi dānaguṇe dassetuṃ <hi rend="bold">‘‘dānañhī’’</hi>tiādi vuttaṃ. tattha sakkamārabrahmasampattiyo attahitāya eva, cakkavattisampatti pana attahitāya, parahitāya cāti dassetuṃ sā tāsaṃ parato vuttā, etā lokiyā, imā pana lokuttarāti dassetuṃ tato paraṃ <hi rend="bold">‘‘sāvakapāramīñāṇa’’</hi>ntiādi vuttaṃ. tatthāpi ukkaṭṭhukkaṭṭhatarukkaṭṭhatamāti dassetuṃ kamena ñāṇattayaṃ vuttaṃ. tesaṃ pana dānassa paccayabhāvo heṭṭhā vutto eva. etenevassa brahmasampattiyāpi paccayabhāvo dīpitoti veditabbo.</p>

<p rend="bodytext">dānañca nāma dakkhiṇeyyesu hitajjhāsayena vā pūjanajjhāsayena vā attano santakassa paresaṃ pariccajanaṃ, tasmā dāyako sattesu ekantahitajjhāsayo purisapuggalo, so ‘‘paresaṃ hiṃsati, paresaṃ vā santakaṃ haratī’’ti aṭṭhānametanti āha <hi rend="bold">‘‘dānaṃ dadanto sīlaṃ samādātuṃ sakkotī’’</hi>ti. <hi rend="bold">sīlasadiso alaṅkāro natthī</hi>ti akittimaṃ hutvā sabbakālaṃ sobhāvisesāvahattā. <hi rend="bold">sīlapupphasadisaṃ pupphaṃ natthī</hi>ti etthāpi <pb ed="M" n="2.0069"/> eseva nayo. <hi rend="bold">sīlagandhasadiso gandho natthī</hi>ti ettha ‘‘candanaṃ <pb ed="P" n="2.0090"/> tagaraṃ vāpī’’tiādikā (dha॰ pa॰ 55) gāthā, ‘‘gandho isīnaṃ ciradikkhitānaṃ, kāyā cuto gacchati mālutenā’’tiādikā (jā॰ 2.17.55) ca vattabbā<pb ed="V" n="2.0061"/>. sīlañhi sattānaṃ ābharaṇañceva alaṅkāro ca gandhavilepanañca parassa dassanīyabhāvāvahañca. tenāha <hi rend="bold">‘‘sīlālaṅkārena hī’’</hi>tiādi.</p>

<p rend="bodytext"><hi rend="bold">‘‘ayaṃ saggo labbhatī’’</hi>ti idaṃ majjhimehi chandādīhi āraddhaṃ sīlaṃ sandhāyāha. tenāha sakko devarājā –</p>

<p rend="gatha1">‘‘hīnena brahmacariyena, khattiye upapajjati.</p>

<p rend="gathalast">majjhimena ca devattaṃ, uttamena visujjhatī’’ti.. (jā॰ 2.22.429).</p>

<p rend="bodytext"><hi rend="bold">iṭṭho</hi>ti sukho, <hi rend="bold">kanto</hi>ti kamanīyo, <hi rend="bold">manāpo</hi>ti manavaḍḍhanako, taṃ panassa iṭṭhādibhāvaṃ dassetuṃ <hi rend="bold">‘‘niccamettha kīḷā’’</hi>tiādi vuttaṃ. <hi rend="bold">nicca</hi>nti sabbakālaṃ <hi rend="bold">kīḷā</hi>ti kāmūpasaṃhitā sukhavihārā. <hi rend="bold">sampattiyo</hi>ti bhogasampattiyo. <hi rend="bold">dibba</hi>nti dibbabhavaṃ devalokapariyāpannaṃ. <hi rend="bold">sukha</hi>nti kāyikaṃ, cetasikañca sukhaṃ. <hi rend="bold">dibbasampatti</hi>nti dibbabhavaṃ āyusampattiṃ, vaṇṇayasaissariyasampattiṃ, rūpādisampattiñca. <hi rend="bold">evamādī</hi>ti <hi rend="bold">ādi</hi>-saddena yāmādīhi anubhavitabbaṃ dibbasampattiṃ vadati.</p>

<p rend="bodytext"><hi rend="bold">appassādā</hi>ti nirassādā paṇḍitehi yathābhūtaṃ passantehi tattha assādetabbatābhāvato. <hi rend="bold">bahudukkhā</hi>ti mahādukkhā sampati, āyatiñca vipuladukkhānubandhattā. <hi rend="bold">bahupāyāsā</hi>ti anekavidhaparissayā. <hi rend="bold">etthā</hi>ti kāmesu. <hi rend="bold">bhiyyo</hi>ti bahuṃ. <hi rend="bold">doso</hi>ti aniccatādinā, appassādatādinā ca dūsitabhāvo, yato te viññūnaṃ cittaṃ nārādhenti. atha vā ādīnaṃ vāti pavattatīti <hi rend="bold">ādīnavo,</hi> paramakapaṇatā, tathā <pb ed="P" n="2.0091"/> ca kāmā yathābhūtaṃ paccavekkhantānaṃ paccupatiṭṭhanti. <hi rend="bold">lāmakabhāvo</hi>ti nihīnabhāvo aseṭṭhehi sevitabbattā, seṭṭhehi na sevitabbattā ca. <hi rend="bold">saṃkilissana</hi>nti vibādhetabbatā upatāpetabbatā. <hi rend="bold">nekkhamme ānisaṃsa</hi>nti ettha yattakā kāmesu ādīnavā, tappaṭipakkhato tattakā nekkhamme ānisaṃsā. api ca ‘‘nekkhammaṃ nāmetaṃ asambādhaṃ asaṃkiliṭṭhaṃ, nikkhantaṃ kāmehi, nikkhantaṃ kāmasaññāya, nikkhantaṃ kāmavitakkehi, nikkhantaṃ kāmapariḷāhehi, nikkhantaṃ byāpādato’’tiādinā <pb ed="M" n="2.0070"/> (sārattha॰ ṭī॰ 3.26 mahāvagge) nayena nekkhamme ānisaṃse pakāsesi, pabbajjāya, jhānādīsu ca guṇe vibhāvesi vaṇṇesi.</p>

<p rend="bodytext"><hi rend="bold">vuttanaya</hi>nti ettha yaṃ avuttanayaṃ ‘‘kallacitte’’tiādi, tattha <hi rend="bold">kallacitte</hi>ti kammaniyacitte, heṭṭhā <pb ed="V" n="2.0062"/> pavattitadesanāya assaddhiyādīnaṃ cittadosānaṃ vigatattā uparidesanāya bhājanabhāvūpagamanena kammakkhamacitteti attho. assaddhiyādayo hi yasmā cittassa rogabhūtā tadā te vigatā, tasmā arogacitteti attho. diṭṭhimānādikilesavigamanena <hi rend="bold">muducitte.</hi> kāmacchandādivigamena <hi rend="bold">vinīvaraṇacitte.</hi> sammāpaṭipattiyaṃ uḷārapītipāmojjayogena <hi rend="bold">udaggacitte.</hi> tattha saddhāsampattiyā <hi rend="bold">pasannacitte.</hi> yadā ca bhagavā aññāsīti sambandho. atha vā <hi rend="bold">kallacitte</hi>ti kāmacchandavigamena arogacitte. <hi rend="bold">muducitte</hi>ti byāpādavigamena mettāvasena akathinacitte. <hi rend="bold">vinīvaraṇacitte</hi>ti uddhaccakukkuccavigamena vikkhepassa vigatattā tena apihitacitte. <hi rend="bold">udaggacitte</hi>ti thinamiddhavigamena <pb ed="P" n="2.0092"/> sampaggahitavasena alīnacitte. <hi rend="bold">pasannacitte</hi>ti vicikicchāvigamena sammāpaṭipattiyaṃ adhimuttacitte, evampettha attho veditabbo.</p>

<p rend="bodytext"><hi rend="bold">‘‘seyyathāpī’’</hi>tiādinā upamāvasena nesaṃ saṃkilesappahānaṃ, ariyamagguppādañca dasseti. <hi rend="bold">apagatakāḷaka</hi>nti vigatakāḷakaṃ. <hi rend="bold">sammadevā</hi>ti suṭṭhu eva. <hi rend="bold">rajana</hi>nti nīlapītādiraṅgajātaṃ. <hi rend="bold">paṭiggaṇheyyā</hi>ti gaṇheyya pabhassaraṃ bhaveyya. <hi rend="bold">tasmiṃyeva āsane</hi>ti tissameva nisajjāyaṃ, etena nesaṃ lahuvipassakatā, tikkhapaññatā, sukhapaṭipadākhippābhiññatā ca dassitā hoti. <hi rend="bold">viraja</hi>nti apāyagamanīyarāgarajādīnaṃ vigamena virajaṃ. anavasesadiṭṭhivicikicchāmalāpagamanena <hi rend="bold">vītamalaṃ.</hi> paṭhamamaggavajjhakilesarajābhāvena vā <hi rend="bold">virajaṃ.</hi> pañcavidhadussīlyamalāpagamanena <hi rend="bold">vītamalaṃ. dhammacakkhu</hi>nti brahmāyusutte (ma॰ ni॰ 2.383) heṭṭhimā tayo maggā vuttā, cūḷarāhulovāde (ma॰ ni॰ 3.416) āsavakkhayo, idha pana sotāpattimaggo adhippeto. <hi rend="bold">‘‘yaṃ kiñci samudayadhammaṃ, sabbaṃ taṃ nirodhadhamma’’</hi>nti tassa uppattiākāradassananti. nanu ca maggañāṇaṃ asaṅkhatadhammārammaṇaṃ, na saṅkhatadhammārammaṇanti? saccametaṃ. yasmā taṃ nirodhaṃ ārammaṇaṃ katvā kiccavasena sabbasaṅkhataṃ paṭivijjhantaṃ uppajjati, tasmā tathā vuttaṃ.</p>

<p rend="bodytext">‘‘suddhaṃ vattha’’nti nidassitaupamāyaṃ idaṃ upamāsaṃsandanaṃ vatthaṃ viya cittaṃ, vatthassa āgantukamalehi kiliṭṭhabhāvo viya cittassa rāgādimalehi saṃkiliṭṭhabhāvo<pb ed="M" n="2.0071"/>, dhovanasilā viya anupubbikathā, udakaṃ viya saddhā, udake temetvā ūsagomayachārikābharehi kāḷakapadese samucchinditvā vatthassa dhovanapayogo <pb ed="P" n="2.0093"/> viya saddhāsinehena temetvā temetvā satisamādhipaññāhi dose sithilī katvā sutādividhinā cittassa sodhane vīriyārambho, tena payogena vatthe nānākāḷakāpagamo viya vīriyārambhena kilesavikkhambhanaṃ, raṅgajātaṃ viya ariyamaggo, tena suddhassa vatthassa pabhassarabhāvo viya vikkhambhitakilesassa cittassa maggena pariyodapananti. ‘‘diṭṭhadhammā’’ti <pb ed="V" n="2.0063"/> vatvā dassanaṃ nāma ñāṇadassanato aññampi atthīti taṃ nivattanatthaṃ <hi rend="bold">‘‘pattadhammā’’</hi>ti vuttaṃ. patti ca ñāṇasampattito aññampi vijjatīti tato visesadassanatthaṃ <hi rend="bold">‘‘viditadhammā’’</hi>ti vuttaṃ. sā pana viditadhammatā dhammesu ekadesenāpi hotīti nippadesato viditabhāvaṃ dassetuṃ <hi rend="bold">‘‘pariyogāḷhadhammā’’</hi>ti vuttaṃ, tena nesaṃ saccābhisambodhiṃyeva vibhāveti. maggañāṇañhi ekābhisamayavasena pariññādikiccaṃ sādhentaṃ nippadesatova catusaccadhammaṃ samantato ogāhantaṃ paṭivijjhatīti. sesaṃ heṭṭhā vuttanayameva.</p>

<p rend="bodytext" n="77"><hi rend="paranum">77</hi><hi rend="dot">.</hi> <hi rend="bold">cīvaradānādīnī</hi>ti cīvarādiparikkhāradānaṃ sandhāyāha. yo hi cīvarādike aṭṭha parikkhāre, pattacīvarameva vā sotāpannādiariyassa, puthujjanasseva vā sīlasampannassa datvā ‘‘idaṃ parikkhāradānaṃ anāgate ehibhikkhubhāvāya paccayo hotū’’ti patthanaṃ paṭṭhapesi, tassa ca sati adhikārasampattiyaṃ buddhānaṃ sammukhībhāve iddhimayaparikkhāralābhāya saṃvattatīti veditabbaṃ. <hi rend="bold">vassasatikattherā viya</hi> ākappasampannāti adhippāyo.</p>

<p rend="bodytext"><hi rend="bold">sandassesī</hi>ti suṭṭhu paccakkhaṃ katvā dassesi. <hi rend="bold">idhalokattha</hi>nti idhalokabhūtaṃ khandhapañcakasaṅkhātamatthaṃ. <hi rend="bold">paralokattha</hi>nti etthāpi eseva nayo. <hi rend="bold">dassesī</hi>ti sāmaññalakkhaṇato, salakkhaṇato ca dassesi. tenāha <hi rend="bold">‘‘anicca’’</hi>ntiādi. tattha hutvā abhāvato <hi rend="bold">aniccanti dassesi.</hi> udayabbayapaṭipīḷanato <hi rend="bold">dukkhanti dassesi.</hi> avasavattanato <hi rend="bold">anattāti dassesi.</hi> ime ruppanādilakkhaṇā pañcakkhandhāti rāsaṭṭhena <hi rend="bold">khandhe dassesi.</hi> ime cakkhādisabhāvā <pb ed="P" n="2.0094"/> nissattanijjīvaṭṭhena aṭṭhārasa dhātuyoti <hi rend="bold">dassesi.</hi> imāni cakkhādisabhāvāneva dvārārammaṇabhūtāni dvādasa āyatanānīti <hi rend="bold">dassesi.</hi> ime <pb ed="M" n="2.0072"/> avijjādayo jarāmaraṇapariyosānā dvādasa paccayadhammā paṭiccasamuppādoti <hi rend="bold">dassesi.</hi> rūpakkhandhassa heṭṭhā vuttanayena paccayato cattāri, khaṇato ekanti imāni <hi rend="bold">pañca lakkhaṇāni dassesi. tathā</hi>ti iminā ‘‘pañca lakkhaṇānī’’ti padaṃ ākaḍḍhati. <hi rend="bold">dassento</hi>ti <hi rend="bold">iti</hi>-saddo nidassanattho, evanti attho. <hi rend="bold">niraya</hi>nti aṭṭhamahānirayasoḷasaussadanirayappabhedaṃ sabbaso nirayaṃ <hi rend="bold">dassesi. tiracchānayoni</hi>nti apadadvipadacatuppadabahuppadādibhedaṃ migapasupakkhisarīsapādivibhāgaṃ nānāvidhaṃ tiracchānalokaṃ. <hi rend="bold">pettivisaya</hi>nti khuppipāsikavantāsikaparadattūpajīvinijjhāmataṇhikādibhedabhinnaṃ nānāvidhaṃ petasattalokaṃ. <hi rend="bold">asurakāya</hi>nti kālakañcikāsuranikāyaṃ. evaṃ tāva duggatibhūtaṃ paralokatthaṃ vatvā idāni sugatibhūtaṃ vattuṃ <hi rend="bold">‘‘tiṇṇaṃ kusalānaṃ vipāka’’</hi>ntiādi vuttaṃ. vehapphale subhakiṇṇeyeva saṅgahetvā asaññīsu, arūpīsu ca sampattiyā dassetabbāya abhāvato duviññeyyatāya <hi rend="bold">‘‘navannaṃ brahmalokāna’’</hi>ntveva vuttaṃ.</p>

<p rend="bodytext"><hi rend="bold">gaṇhāpesī</hi>ti <pb ed="V" n="2.0064"/> te dhamme samādinne kārāpesi.</p>

<p rend="bodytext"><hi rend="bold">samuttejanaṃ</hi> nāma samādinnadhammānaṃ yathā anupakārakā dhammā parihāyanti, pahīyanti ca, upakārakā dhammā parivaḍḍhanti, visujjhanti ca, tathā nesaṃ ussāhuppādananti āha <hi rend="bold">‘‘abbhussāhesī’’</hi>ti. yathā pana taṃ ussāhuppādanaṃ hoti, taṃ dassetuṃ <hi rend="bold">‘‘idhalokatthañcevā’’</hi>tiādi vuttaṃ. <hi rend="bold">tāsetvā tāsetvā</hi>ti paribyattabhāvāpādanena tejetvā tejetvā. <hi rend="bold">adhigataṃ viya katvā</hi>ti yesaṃ katheti, tehi tamatthaṃ paccakkhato anubhuyyamānaṃ viya katvā. veneyyānañhi buddhehi pakāsiyamāno <pb ed="P" n="2.0095"/> attho paccakkhatopi pākaṭataro hutvā upaṭṭhāti. tathā hi bhagavā evaṃ thomīyati –</p>

<p rend="gatha1">‘‘ādittopi ayaṃ loko, ekādasahi aggibhi.</p>

<p rend="gathalast">na tathā yāti saṃvegaṃ, sammohapaliguṇṭhito..</p>

<p rend="gatha1">sutvādīnavasaññuttaṃ, yathā vācaṃ mahesino.</p>

<p rend="gathalast">paccakkhatopi buddhānaṃ, vacanaṃ suṭṭhu pākaṭa’’nti..</p>

<p rend="bodytext">tenāha <hi rend="bold">‘‘dvattiṃsakammakāraṇapañcavīsatimahābhayappabhedañhī’’</hi>tiādi. dvattiṃsakammakāraṇāni ‘‘hatthampi chindantī’’tiādinā (ma॰ ni॰ 1.178) <hi rend="bold">dukkhakkhandhasutte</hi> āgatanayena <pb ed="M" n="2.0073"/> veditabbāni. <hi rend="bold">pañcavīsatimahābhayāni</hi> ‘‘jātibhayaṃ jarābhayaṃ byādhibhayaṃ maraṇabhaya’’ntiādinā (cūḷani॰ 123) tattha tattha sutte āgatanayena veditabbāni. <hi rend="bold">āghātanabhaṇḍikā</hi> adhikuṭṭanakaḷiṅgaraṃ, yaṃ ‘‘accādhāna’’ntipi vuccati.</p>

<p rend="bodytext"><hi rend="bold">paṭiladdhaguṇena codesī</hi>ti ‘‘taṃtaṃguṇādhigamena ayampi tumhehi paṭiladdho, ānisaṃso ayampī’’ti paccakkhato dassento ‘‘kiṃ ito pubbe evarūpaṃ atthī’’ti codento viya ahosi. tenāha <hi rend="bold">‘‘mahānisaṃsaṃ katvā kathesī’’</hi>ti.</p>

<p rend="bodytext"><hi rend="bold">tappaccayañca kilamatha</hi>nti saṅkhārapavattihetukaṃ tasmiṃ tasmiṃ sattasantāne uppajjanakaparissamaṃ saṃvighātaṃ vihesaṃ. <hi rend="bold">idhā</hi>ti heṭṭhā paṭhamamaggādhigamatthāya kathāya. sabbasaṅkhārūpasamabhāvato <hi rend="bold">santaṃ. </hi> atittikaraparamasukhatāya <hi rend="bold">paṇītaṃ.</hi> sakalasaṃsārabyasanato tāyanatthena <pb ed="V" n="2.0065"/> <hi rend="bold">tāṇaṃ.</hi> tato nibbindahadayānaṃ nilīyanaṭṭhānatāya <hi rend="bold">leṇaṃ. ādi</hi>-saddena gatipaṭisaraṇaṃ paramassāsoti evamādīnaṃ saṅgaho.</p>

<p rend="subhead">mahājanakāyapabbajjāvaṇṇanā</p>

<p rend="bodytext" n="80"><hi rend="paranum">80</hi><hi rend="dot">.</hi> saṅghappahonakānaṃ bhikkhūnaṃ abhāvā <hi rend="bold">‘‘saṅghassa aparipuṇṇattā’’</hi>ti vuttaṃ. dve aggasāvakā eva hi tadā ahesuṃ.</p>

<p rend="subhead">cārikāanujānanavaṇṇanā</p>

<p rend="bodytext" n="86"><hi rend="paranum">86</hi><hi rend="dot">.</hi> ‘‘kadā <pb ed="P" n="2.0096"/> udapādī’’ti pucchaṃ ‘‘sambodhito’’tiādinā saṅkhepato vissajjetvā puna taṃ vitthārato dassetuṃ <hi rend="bold">‘‘bhagavā kirā’’</hi>tiādi vuttaṃ. pitu saṅgahaṃ karonto vihāsi sambodhito ‘‘satta saṃvaccharāni satta māse satta divase’’ti ānetvā sambandho, tañca kho veneyyānaṃ tadā abhāvato. <hi rend="bold">kilañjehi</hi> bahi <hi rend="bold">chādāpetvā, vatthehi</hi> anto <hi rend="bold">paṭicchādāpetvā, upari ca</hi> vatthehi <hi rend="bold">chādāpetvā,</hi> tassa heṭṭhā <hi rend="bold">suvaṇṇa…pe॰… vitānaṃ kārāpetvā. mālāvacchake</hi>ti pupphamālāhi vacchākārena veṭhite. <hi rend="bold">gandhantare</hi>ti cāṭibharitagandhassa antare. <hi rend="bold">pupphānī</hi>ti cāṭiādibharitāni jalajapupphāni ceva caṅkotakādibharitāni thalajapupphāni ca.</p>

<p rend="bodytext">kāmañcāyaṃ <pb ed="M" n="2.0074"/> rājā buddhapitā, tathāpi buddhā nāma lokagaruno, na te kenaci vase vattetabbā, atha kho te eva pare attano vase vattenti, tasmā rājā <hi rend="bold">‘‘nāhaṃ bhikkhusaṅghaṃ demī’’</hi>ti āha.</p>

<p rend="bodytext"><hi rend="bold">dānamukha</hi>nti dānakaraṇūpāyaṃ, dānavattanti attho. <hi rend="bold">na dāni me anuññātā</hi>ti idāni me dānaṃ na anuññātā, no na anujānantīti attho.</p>

<p rend="bodytext"><hi rend="bold">paritassanajīvita</hi>nti dukkhajīvikā dāliddiyanti attho.</p>

<p rend="bodytext"><hi rend="bold">sabbesaṃ bhikkhūnaṃ pahosī</hi>ti bhagavato aṭṭhasaṭṭhi ca bhikkhusatasahassānaṃ bhāgato dātuṃ pahosi, na sabbesaṃ pariyattabhāvena. tenāha <hi rend="bold">‘‘senāpatipi attano deyyadhammaṃ adāsī’’</hi>ti. <hi rend="bold">jeṭṭhikaṭṭhāne</hi>ti jeṭṭhikadeviṭṭhāne.</p>

<p rend="bodytext"><hi rend="bold">tatheva</hi> <pb ed="V" n="2.0066"/> <hi rend="bold">katvā</hi>ti carapurise ṭhapetvā. <hi rend="bold">suci</hi>nti suddhaṃ. <hi rend="bold">paṇīta</hi>nti uḷāraṃ, bhāvanapuṃsakañcetaṃ ‘‘ekamanta’’ntiādīsu (pārā॰ 2) viya. <hi rend="bold">bhañjitvā</hi>ti madditvā, pīḷetvāti <pb ed="P" n="2.0097"/> attho. <hi rend="bold">jātisappikhīrādīhiyevā</hi>ti antojātasappikhīrādīhiyeva, amhākameva gāviādito gahitasappiādīhiyevāti attho.</p>

<p rend="bodytext" n="90"><hi rend="paranum">90</hi><hi rend="dot">.</hi> parāpavādaṃ, parāpakāraṃ, sītuṇhādibhedañca guṇāparādhaṃ khamati sahati adhivāsetīti <hi rend="bold">khanti.</hi> sā pana yasmā sīlādīnaṃ paṭipakkhadhamme savisesaṃ tapati santapati vidhamatīti <hi rend="bold">paramaṃ</hi> uttamaṃ <hi rend="bold">tapo.</hi> tenāha <hi rend="bold">‘‘adhivāsanakhanti nāma paramaṃ tapo’’</hi>ti. ‘‘adhivāsanakhantī’’ti iminā dhammanijjhānakkhantito viseseti. titikkhanaṃ khamanaṃ <hi rend="bold">titikkhā.</hi>akkharacintakā hi khamāyaṃ titikkhā-saddaṃ vaṇṇenti. tenevāha <hi rend="bold">‘‘khantiyā eva vevacana’’</hi>ntiādi. <hi rend="bold">sabbākārenā</hi>ti santapaṇītanipuṇasivakhemādinā sabbappakārena. <hi rend="bold">so pabbajito nāma na hoti</hi> pabbājitabbadhammassa apabbājanato. <hi rend="bold">tasseva</hi> tatiyapadassa <hi rend="bold">vevacanaṃ</hi> anatthantarattā.</p>

<p rend="bodytext"><hi rend="bold">‘‘na hī’’</hi>tiādinā taṃ evatthaṃ vivarati. <hi rend="bold">uttamatthena paramanti vuccati</hi> para-saddassa seṭṭhavācakattā, ‘‘puggalaparoparaññū’’tiādīsu (a॰ ni॰ 7.68; netti॰ 118) viya. <hi rend="bold">para</hi>nti aññaṃ. idāni para-saddaṃ aññapariyāyameva gahetvā atthaṃ dassetuṃ <hi rend="bold">‘‘atha vā’’</hi>tiādi vuttaṃ. <hi rend="bold">malassā</hi>ti pāpamalassa. <hi rend="bold">apabbājitattā</hi>ti anīhaṭattā anirākatattā<pb ed="M" n="2.0075"/>. <hi rend="bold">samitattā</hi>ti nirodhitattā tesaṃ pāpadhammānaṃ. <hi rend="bold">‘‘samitattā hi pāpānaṃ samaṇoti pavuccatī’’</hi>ti hi vuttaṃ.</p>

<p rend="bodytext">apica bhagavā bhikkhūnaṃ pātimokkhaṃ uddisanto pātimokkhakathāya ca sīlapadhānattā sīlassa ca visesato doso paṭipakkhoti <pb ed="P" n="2.0098"/> tassa niggaṇhanavidhiṃ dassetuṃ ādito <hi rend="bold">‘‘khantī paramaṃ tapo’’</hi>ti āha, tena aniṭṭhassa paṭihananūpāyo vutto, titikkhāgahaṇena pana iṭṭhassa, tadubhayenapi uppannaṃ ratiṃ abhibhuyya viharatīti ayamattho dassitoti. taṇhāvānassa vūpasamanato <hi rend="bold">nibbānaṃ paramaṃ vadanti buddhā.</hi> tattha khantiggahaṇena payogavipattiyā abhāvo dassito, titikkhāgahaṇena āsayavipattiyā abhāvo. tathā khantiggahaṇena parāparādhasahatā, titikkhāgahaṇena paresu anaparajjhanā dassitā. evaṃ kāraṇamukhena anvayato pātimokkhaṃ dassetvā idāni byatirekato taṃ dassetuṃ <hi rend="bold">‘‘na hī’’</hi>tiādi vuttaṃ, tena yathā sattānaṃ jīvitā voropanaṃ, pāṇileḍḍudaṇḍādīhi vibādhanañca ‘‘parūpaghāto, paraviheṭhana’’nti vuccati, evaṃ tesaṃ mūlasāpateyyāvaharaṇaṃ, dāraparāmasanaṃ, visaṃvādanaṃ, aññamaññabhedanaṃ, pharusavacanena mammaghaṭṭanaṃ, niratthakavippalāpo<pb ed="V" n="2.0067"/>, parasantakagijjhanaṃ, ucchedavindanaṃ, micchābhinivesanañcaupaghāto, viheṭhanañca hotīti yassa kassaci akusalassa kammapathassa, kammassa ca karaṇena pabbajito, samaṇo ca na hotīti dasseti.</p>

<p rend="bodytext"><hi rend="bold">sabbākusalassā</hi>ti sabbassāpi dvādasākusalacittuppādasaṅgahitassa sāvajjadhammassa. karaṇaṃ nāma tassa attano santāne uppādananti tappaṭikkhepato akaraṇaṃ <hi rend="bold">‘‘anuppādana’’</hi>nti vuttaṃ. <hi rend="bold">‘‘kusalassā’’</hi>ti idaṃ ‘‘etaṃ buddhāna sāsana’’nti vakkhamānattā ariyamaggadhamme, tesañca sambhārabhūte tebhūmakakusaladhamme sambodhetīti āha <hi rend="bold">‘‘catubhūmakakusalassā’’</hi>ti. <hi rend="bold">upasampadā</hi>ti upasampādanaṃ, taṃ pana tassa samadhigamoti āha <hi rend="bold">‘‘paṭilābho’’</hi>ti. <hi rend="bold">cittajotana</hi>nti cittassa pabhassarabhāvakaraṇaṃ sabbaso parisodhanaṃ. yasmā <pb ed="P" n="2.0099"/> aggamaggasamaṅgino cittaṃ sabbaso pariyodapīyati nāma, aggaphalakkhaṇe pana pariyodapitaṃ hoti puna pariyodapetabbatāya abhāvato, iti pariniṭṭhitapariyodapanataṃ sandhāyāha <hi rend="bold">‘‘taṃ pana arahattena hotī’’</hi>ti. <hi rend="bold">sabbapāpaṃ pahāya</hi> tadaṅgādivasenevāti adhippāyo. <hi rend="bold">‘‘sīlasaṃvarenā’’</hi>ti hi iminā tebhūmakassāpi saṅgahe itarappahānānampi saṅgaho hotīti, evañca katvā sabbaggahaṇaṃ samatthitaṃ hoti<pb ed="M" n="2.0076"/>. <hi rend="bold">samathavipassanāhī</hi>ti lokiyalokuttarāhi samathavipassanāhi. <hi rend="bold">sampādetvā</hi>ti nipphādetvā. sampādanañcettha hetubhūtāhi phalabhūtassa sahajātāhipi, pageva purimasiddhāhīti daṭṭhabbaṃ.</p>

<p rend="bodytext"><hi rend="bold">kassacī</hi>ti hīnādīsu kassaci sattassa kassaci upavādassa, tena davakamyatāyapi upavadanaṃ paṭikkhipati. <hi rend="bold">upaghātassa akaraṇa</hi>nti etthāpi ‘‘kassacī’’ti ānetvā sambandho. <hi rend="bold">kāyenā</hi>ti ca nidassanamattametaṃ manasāpi paresaṃ anatthacintanādivasena upaghātakaraṇassa vajjetabbattā. <hi rend="bold">kāyenā</hi>ti vā ettha arūpakāyassāpi saṅgaho daṭṭhabbo, na copanakāyakarajakāyānameva. <hi rend="bold">pa atimokkha</hi>nti pakārato ativiya sīlesu mukhyabhūtaṃ. <hi rend="bold">‘‘atipamokkha’’</hi>nti tameva padaṃ upasaggabyattayena vadati. evaṃ bhedato padavaṇṇanaṃ katvā tatvato vadati <hi rend="bold">‘‘uttamasīla’’</hi>nti. <hi rend="bold">‘‘pāti vā’’</hi>tiādinā pālanato rakkhaṇato ativiya mokkhanato ativiya mocanato <hi rend="bold">pātimokkha</hi>nti dasseti. ‘‘pāpā ati mokkhetīti atimokkho’’ti nimittassa kattubhāvena upacaritabbato. <hi rend="bold">yo vā na</hi>nti yo vā puggalo naṃ pātimokkhasaṃvarasīlaṃ <hi rend="bold">pāti</hi> <pb ed="P" n="2.0100"/> samādiyitvā avikopento <hi rend="bold">rakkhati, taṃ</hi> ‘‘pātī’’ti laddhanāmaṃ pātimokkhasaṃvarasīle ṭhitaṃ <hi rend="bold">mokkhetīti pātimokkha</hi>nti ayamettha saṅkhepo, vitthārato pana pātimokkhapadassa attho <hi rend="bold">visuddhimaggasaṃvaṇṇanāyaṃ</hi> (visuddhi॰ ṭī॰ 1.14) vuttanayena veditabbo.</p>

<p rend="bodytext"><hi rend="bold">mattaññutā</hi>ti <pb ed="V" n="2.0068"/> bhojane mattaññutā, sā pana visesato paccayasannissitasīlavasena gahetabbāti āha <hi rend="bold">‘‘paṭiggahaṇaparibhogavasena pamāṇaññutā’’</hi>ti. ājīvapārisuddhisīlavasenāpi gayhamāne ‘‘pariyesanavissajjanavasenā’’tipi vattabbaṃ. <hi rend="bold">saṅghaṭṭanavirahita</hi>nti janasaṅghaṭṭanavirahitaṃ, nirajanasambādhaṃ vivittanti attho. <hi rend="bold">catupaccayasantoso dīpito</hi> paccayasantosatāsāmaññena itaradvayassāpi lakkhaṇahāranayena jotitabhāvato. <hi rend="bold">‘‘aṭṭhasamāpattivasibhāvāyā’’</hi>ti iminā payojanadassanavasena yadatthaṃ vivittasenāsanasevanaṃ icchitaṃ, so adhicittānuyogo vutto. aṭṭha samāpattiyo cettha vipassanāya pādakabhūtā adhippetā, na yā kācīti sakalassāpi adhicittānuyogassa jotitabhāvo veditabbo.</p>

<p rend="subhead">devatārocanavaṇṇanā</p>

<p rend="bodytext" n="91"><hi rend="paranum">91</hi><hi rend="dot">.</hi> <hi rend="bold">ettāvatā</hi>ti <pb ed="M" n="2.0077"/> ettakena suttapadesena. tatthāpi ca iminā…pe॰… kathanena suppaṭividdhabhāvaṃ pakāsetvāti yojanā. <hi rend="bold">ca</hi>-saddo byatirekattho, tena idāni vuccamānatthaṃ ullaṅgeti. <hi rend="bold">ekamidāha</hi>nti ekaṃ ahaṃ. <hi rend="bold">idaṃ</hi>-saddo nipātamattaṃ. <hi rend="bold">ādi</hi>-saddena ‘‘bhikkhave samaya’’nti evamādi pāṭho saṅgahito. ahaṃ bhikkhave ekaṃ samayanti evaṃ pettha padayojanā.</p>

<p rend="bodytext"><hi rend="bold">subhagavane</hi>ti subhagattā <hi rend="bold">subhagaṃ,</hi> sundarasirikattā<pb ed="P" n="2.0101"/>, sundarakāmattā vāti attho. subhagañhi taṃ sirisampattiyā, sundare cettha kāme manussā patthenti. bahujanakantatāyapi taṃ <hi rend="bold">subhagaṃ.</hi> vanayatīti <hi rend="bold">vanaṃ,</hi> attasampattiyā attani sinehaṃ uppādetīti attho. vanute iti vā <hi rend="bold">vanaṃ,</hi> attasampattiyā eva ‘‘maṃ paribhuñjathā’’ti satte yācati viyāti attho. subhagañca taṃ vanañcāti subhagavanaṃ, tasmiṃ <hi rend="bold">subhagavane.</hi> <hi rend="bold">aṭṭhakathāyaṃ</hi>pana kiṃ iminā papañcenāti <hi rend="bold">‘‘evaṃ nāmake vane’’</hi>ti vuttaṃ. kāmaṃ sālarukkhopi ‘‘sālo’’ti vuccati, yo koci rukkhopi vanappati jeṭṭhakarukkhopi. idha pana pacchimo eva adhippetoti āha <hi rend="bold">‘‘vanappatijeṭṭhakassa mūle’’</hi>ti. <hi rend="bold">mūlasamugghātavasenā</hi>ti anusayasamucchindanavasena.</p>

<p rend="bodytext"><hi rend="bold">na vihāyantī</hi>ti akuppadhammatāya na vijahanti. <hi rend="bold">‘‘na kañci sattaṃ tapantīti atappā’’</hi>ti idaṃ tesu tassā samaññāya niruḷhatāya vuttaṃ, aññathā sabbepi suddhāvāsā na kañci sattaṃ tapantīti atappā nāma siyuṃ. <hi rend="bold">‘‘na vihāyantī’’</hi>tiādinibbacanesupi eseva nayo. <hi rend="bold">sundaradassanā</hi>ti dassanīyāti ayamatthoti āha <hi rend="bold">‘‘abhirūpā’’</hi>tiādi. <hi rend="bold">sundarametesaṃ dassana</hi>nti <pb ed="V" n="2.0069"/> sobhanametesaṃ cakkhunā dassanaṃ, viññāṇena dassanaṃ pīti attho. <hi rend="bold">sabbe heva…pe॰… jeṭṭhā</hi> pañcavokārabhave tato visiṭṭhānaṃ abhāvato.</p>

<p rend="bodytext"><hi rend="bold">sattannaṃ buddhānaṃ vasenā</hi>ti sattannaṃ sammāsambuddhānaṃ apadānavasena. avihehi ajjhiṭṭhena ekena avihābrahmunā kathitā tehi sabbehi kathitā nāma hontīti vuttaṃ <hi rend="bold">‘‘tathā avihehī’’</hi>ti. eseva nayo sesesupi. tenāha bhagavā ‘‘devatā maṃ etadavocu’’nti. yaṃ pana pāḷiyaṃ ‘‘anekāni devatāsatānī’’ti vuttaṃ, taṃ sabbaṃ <pb ed="P" n="2.0102"/> pacchā attano sāsane <pb ed="M" n="2.0078"/> visesaṃ adhigantvā tattha uppannānaṃ vasena vuttaṃ. <hi rend="bold">anusandhidvayampī</hi>ti dhammadhātupadānusandhi, devatārocanapadānusandhīti duvidhaṃ anusandhiṃ. <hi rend="bold">niyyātento</hi>ti nigamento. yaṃ panettha atthato avibhattaṃ, taṃ suviññeyyamevāti.</p>

<trailer rend="centre">mahāpadānasuttavaṇṇanāya līnatthappakāsanā.</trailer>
</div>

<div id="dn2_2" n="dn2_2" type="sutta">
<head rend="chapter">2. mahānidānasuttavaṇṇanā</head>

<p rend="subhead">nidānavaṇṇanā</p>

<p rend="bodytext" n="95"><hi rend="paranum">95</hi><hi rend="dot">.</hi> <hi rend="bold">janapadino</hi>ti <pb ed="P" n="2.0103"/><pb ed="V" n="2.0070"/><pb ed="M" n="2.0079"/> janapadavanto, janapadassa vā issarasāmino <hi rend="bold">rājakumārā</hi> gottavasena <hi rend="bold">kurū nāma.</hi> tesaṃ nivāso yadi eko janapado, kathaṃ bahuvacananti āha <hi rend="bold">‘‘ruḷhisaddenā’’</hi>ti. akkharacintakā hi īdisesu ṭhānesu yutte viya īdisaliṅgavacanāni icchanti. ayamettha ruḷhi yathā aññatthāpi ‘‘aṅgesu viharati, mallesu viharatī’’ti ca. tabbisesanepi janapadasadde jātisadde ekavacanameva. <hi rend="bold">aṭṭhakathācariyā panā</hi>ti <hi rend="bold">pana</hi>-saddo visesatthajotano, tena ‘‘puthuatthavisayatāya evetaṃ puthuvacana’’nti ‘‘bahuke panā’’tiādinā vakkhamānaṃ visesaṃ joteti. <hi rend="bold">sutvā</hi>ti mandhātumahārājassa ānubhāvadassanānusārena paramparānugataṃ kathaṃ sutvā. <hi rend="bold">anusaṃyāyantenā</hi>ti anuvicarantena. <hi rend="bold">etesaṃ ṭhāna</hi>nti candimasūriyamukhena cātumahārājikabhavanamāha. tenāha <hi rend="bold">‘‘tattha agamāsī’’</hi>tiādi. <hi rend="bold">so</hi>ti mandhātumahārājā. <hi rend="bold">ta</hi>nti cātumahārājikarajjaṃ. <hi rend="bold">gahetvā</hi>ti sampaṭicchitvā. <hi rend="bold">puna pucchi</hi> pariṇāyakaratanaṃ.</p>

<p rend="bodytext"><hi rend="bold">dovārikabhūmiyaṃ tiṭṭhanti</hi> sudhammāya devasabhāya, devapurassa ca catūsu dvāresu ārakkhāya adhigatattā. <hi rend="bold">‘‘dibbarukkhasahassapaṭimaṇḍita’’</hi>nti <pb ed="P" n="2.0104"/> idaṃ ‘‘cittalatāvana’’ntiādīsupi yojetabbaṃ.</p>

<p rend="bodytext"><hi rend="bold">pathaviyaṃ patiṭṭhāsī</hi>ti bhassitvā pathaviyā āsannaṭṭhāne aṭṭhāsi. na hi cakkaratanaṃ bhūmiyaṃ patati, tathāṭhitañca nacirasseva antaradhāyi tenattabhāvena cakkavattiissariyassa abhāvato. ‘‘cirataraṃ kālaṃ ṭhatvā’’ti apare. <hi rend="bold">rājā ekakova agamāsi</hi> attano ānubhāvena. <hi rend="bold">manussabhāvo</hi>ti manussagandhasarīranissandādimanussabhāvo. <hi rend="bold">pāturahosī</hi>ti devaloke pavattivipākadāyino aparāpariyāya vedanīyassa kammassa katokāsattā sabbadā soḷasavassuddesikatā mālāmilāyanādi <hi rend="bold">dibbabhāvo</hi> pāturahosi. tadā manussānaṃ asaṅkheyyāyukatāya <pb ed="V" n="2.0071"/> <hi rend="bold">sakkarajjaṃ kāretvā.</hi> ‘‘kiṃ me iminā upaddharajjenā’’ti atricchatāya <hi rend="bold">atittova.</hi> manussaloke utuno kakkhaḷatāya <hi rend="bold">vātātapena phuṭṭhagatto kālamakāsi.</hi></p>

<p rend="bodytext">avayavesu <pb ed="M" n="2.0080"/> siddho viseso samudāyassa visesako hotīti ekampi raṭṭhaṃ <hi rend="bold">bahuvacanena vohariyati.</hi></p>

<p rend="bodytext"><hi rend="bold">da-kārena atthaṃ vaṇṇayanti</hi> niruttinayena. <hi rend="bold">kammāsoti kammāsapādo vuccati</hi> uttarapadalopena yathā ‘‘rūpabhavo rūpa’’nti. kathaṃ pana so ‘‘kammāsapādo’’ti vuccatīti āha <hi rend="bold">‘‘tassa kirā’’</hi>tiādi. damitoti ettha kīdisaṃ damanaṃ adhippetanti āha <hi rend="bold">‘‘porisādabhāvato paṭisedhito’’</hi>ti. <hi rend="bold">‘‘ime pana therā</hi>ti majjhimabhāṇakā’’ti keci. apare pana ‘‘aṭṭhakathācariyā’’ti, ‘‘dīghabhāṇakā’’ti vadanti. ubhayathāpi cūḷakammāsadammaṃ sandhāya tathā vadanti. yakkhiniputto hi kammāsapādo alīnasattukumārakāle (cariyā॰ 2.75) bodhisattena tattha damito. sutasomakāle (jā॰ 2.21.371) pana bārāṇasirājā porisādabhāvapaṭisedhanena yattha damito, taṃ mahākammāsadammaṃ nāma. <hi rend="bold">‘‘putto’’</hi>ti vatvā <hi rend="bold">‘‘atrajo’’</hi>ti vacanaṃ orasaputtabhāvadassanatthaṃ.</p>

<p rend="bodytext">yehi āvasitappadeso ‘‘kururaṭṭha’’nti nāmaṃ labhi, te uttarakuruto āgatamanussā tattha rakkhitaniyāmeneva pañca sīlāni rakkhiṃsu. tesaṃ diṭṭhānugatiyā pacchimajanatāti so desadhammavasena avicchedato pavattamāno <hi rend="bold">kuruvattadhammo</hi>ti <pb ed="P" n="2.0105"/> paññāyittha. ayañca attho <hi rend="bold">kurudhammajātakena</hi> dīpetabbo. so aparabhāge paṭhamaṃ yattha saṃkiliṭṭho jāto, taṃ dassetuṃ <hi rend="bold">‘‘kururaṭṭhavāsīna’’</hi>ntiādi vuttaṃ. yattha bhagavato vasanokāsabhūto koci vihāro na hoti, tattha kevalaṃ gocaragāmakittanaṃ nidānakathāya pakati yathā taṃ sakkesu viharati devadahaṃ nāma sakyānaṃ nigamoti imamatthaṃ dassento <hi rend="bold">‘‘avasanokāsato’’</hi>tiādimāha.</p>

<p rend="bodytext">‘‘āyasmā’’ti vā ‘‘devānaṃ piyā’’ti vā ‘‘tatra bhava’’nti vā piyasamudāhāro esoti āha <hi rend="bold">‘‘āyasmāti piyavacanameta’’</hi>nti. tayidaṃ piyavacanaṃ garugāravavasena vuccatīti āha <hi rend="bold">‘‘gāravavacanameta’’</hi>nti.</p>

<p rend="bodytext">atidūraaccāsannavajjanena nātidūranāccāsannaṃ nāma gahitaṃ, taṃ pana avakaṃsato ubhinnaṃ pasāritahatthānaṃ <pb ed="V" n="2.0072"/> saṅghaṭṭanena veditabbaṃ. <hi rend="bold">cakkhunā cakkhuṃ āhacca daṭṭhabbaṃ hoti,</hi> tenāpi agāravameva kataṃ hoti. <hi rend="bold">gīvaṃ parivattetvā</hi>ti parivattanavasena gīvaṃ pasāretvā.</p>

<p rend="bodytext"><hi rend="bold">kulasaṅgahatthāyā</hi>ti <pb ed="M" n="2.0081"/> kulānuddayatāvasena kulānaṃ anuggaṇhanatthāya <hi rend="bold">sahassabhaṇḍikaṃ nikkhipanto viya</hi> bhikkhapaṭiggaṇhanena tesaṃ mahato puññābhisandassa jananena. <hi rend="bold">paṭisammajjitvā</hi>ti antevāsikehi sammajjanaṭṭhānaṃ sakkaccakāritāya puna sammajjitvā. <hi rend="bold">tikkhattu</hi>nti ‘‘ādito paṭṭhāya anta’’ntiādinā vuttacaturākārūpasañhite tayo vāre, tenassa dvādasakkhattuṃ sammasitabhāvamāha.</p>

<p rend="bodytext">amhākaṃ bhagavato gambhīrabhāveneva kathitattā sesabuddhehipi evameva kathitoti dhammanvaye ṭhatvā vuttaṃ <hi rend="bold">‘‘sabbabuddhehi…pe॰… kathito’’</hi>ti. <hi rend="bold">sālinda</hi>nti saparibhaṇḍaṃ. <hi rend="bold">‘‘sineruṃ ukkhipanto</hi> <hi rend="bold">viyā’’</hi>ti <pb ed="P" n="2.0106"/> iminā tādisāya desanāya sudukkarabhāvamāha. suttameva <hi rend="bold">‘‘suttantakatha’’</hi>nti āha dhammakkhandhabhāvato. yathā vinayapaṇṇattibhūmantarasamayantarānaṃ vijānanaṃ anaññasādhāraṇaṃ sabbaññutañāṇasseva visayo, evaṃ antadvayavinimuttassa kārakavedakarahitassa paccayākārassa vibhajanaṃ pīti dassetuṃ <hi rend="bold">‘‘buddhānañhī’’</hi>tiādi āraddhaṃ. tattha <hi rend="bold">ṭhānānī</hi>ti kāraṇāni. <hi rend="bold">gajjitaṃ mahantaṃ hotī</hi>ti taṃ desetabbasseva anekavidhatāya, duviññeyyatāya ca nānānayehi pavattamānaṃ desanāgajjitaṃ mahantaṃ vipulaṃ, bahubhedañca hoti. <hi rend="bold">ñāṇaṃ anupavisatī</hi>ti tato eva desanāñāṇaṃ desetabbadhamme vibhāgaso kurumānaṃ anu anu pavisati, tena anupavissa ṭhitaṃ viya hotīti attho. <hi rend="bold">buddhañāṇassa mahantabhāvo paññāyatī</hi>ti evaṃvidhassa nāma dhammassa desakaṃ, paṭivedhakañcāti buddhānaṃ desanāñāṇassa, paṭivedhañāṇassa ca uḷārabhāvo pākaṭo hoti. ettha ca kiñcāpi ‘‘sabbaṃ vacīkammaṃ buddhassa bhagavato ñāṇapubbaṅgamaṃ ñāṇānuparivatta’’nti (mahāni॰ 69, 169; cūḷani॰ 85; paṭi॰ ma॰ 3.5; netti॰ 14) vacanato sabbāpi bhagavato desanā ñāṇarahitā natthi, sīhasamānavuttitāya sabbattha samānappavatti. desetabbavasena pana desanā visesato ñāṇena anupaviṭṭhā, gambhīratarā ca hotīti daṭṭhabbaṃ. kathaṃ pana vinayapaññattiṃ patvā desanā tilakkhaṇabbhāhatā suññatapaṭisaṃyuttā hotīti? tatthāpi sannisinnaparisāya ajjhāsayānurūpaṃ pavattamānā desanā saṅkhārānaṃ aniccatādivibhāvanaṃ, sabbadhammānaṃ attattaniyatābhāvappakāsanañca hoti. tenevāha ‘‘anekapariyāyena <pb ed="P" n="2.0107"/> dhammiṃ kathaṃ katvā’’tiādi.</p>

<p rend="bodytext"><hi rend="bold">āpajjā</hi>ti <pb ed="M" n="2.0082"/> patvā yathā ñāṇakoñcanādaṃ vissajjeti, evaṃ pāpuṇitvā.</p>

<p rend="bodytext"><hi rend="bold">pamāṇātikkame</hi>ti <pb ed="V" n="2.0073"/> aparimāṇatthe ‘‘yāvañcidaṃ tena bhagavatā’’tiādīsu (dī॰ ni॰ 1.4) viya. aparimeyyabhāvajotano hi ayaṃ yāva-saddo. tenāha <hi rend="bold">‘‘atigambhīro attho’’</hi>ti. <hi rend="bold">avabhāsatī</hi>ti ñāyati upaṭṭhāti. ñāṇassa tathā upaṭṭhānañhi sandhāya <hi rend="bold">‘‘dissatī’’</hi>ti vuttaṃ. nanu esa paṭiccasamuppādo ekantagambhīrova, tattha kasmā gambhīrāvabhāsatā jotitāti? saccametaṃ, ekantagambhīratādassanatthameva panassa gambhīrāvabhāsaggahaṇaṃ. tasmā aññattha labbhamānaṃ catukoṭikaṃ byatirekamukhena nidassetvā taṃ evassa ekantagambhīrataṃ vibhāvetuṃ <hi rend="bold">‘‘ekañhī’’</hi>tiādi vuttaṃ. <hi rend="bold">etaṃ natthī</hi>ti agambhīro, agambhīrāvabhāso cāti etaṃ dvayaṃ natthi, tena yathādassite catukoṭike pacchimā eka koṭi labbhatīti dasseti. tenāha <hi rend="bold">‘‘ayañhī’’</hi>tiādi.</p>

<p rend="bodytext">yehi gambhīrabhāvehi paṭiccasamuppādo ‘‘gambhīro’’ti vuccati, te catūhi upamāhi ulliṅgento <hi rend="bold">‘‘bhavaggaggahaṇāyā’’</hi>tiādimāha. yathā bhavaggaṃ hatthaṃ pasāretvā gahetuṃ na sakkā dūrabhāvato, evaṃ saṅkhārādīnaṃ avijjādipaccayasambhūtasamudāgataṭṭho pākatikañāṇena gahetuṃ na sakkā. yathā sineruṃ bhinditvā miñjaṃ pabbatarasaṃ pākatikapurisena nīharituṃ na sakkā, evaṃ paṭiccasamuppādagate dhammatthādike pākatikañāṇena bhinditvā vibhajja paṭivijjhanavasena jānituṃ na sakkā. yathā mahāsamuddaṃ pākatikapurisassa bāhudvayena padhārituṃ na sakkā, evaṃ vepullaṭṭhena mahāsamuddasadisaṃ paṭiccasamuppādaṃ pākatikañāṇena desanāvasena padhārituṃ na sakkā. yathā mahāpathaviṃ parivattetvā <pb ed="P" n="2.0108"/> pākatikapurisassa pathavojaṃ gahetuṃ na sakkā, evaṃ ‘‘itthaṃ avijjādayo saṅkhārādīnaṃ paccayā hontī’’ti tesaṃ paccayabhāvo pākatikañāṇena nīharitvā gahetuṃ na sakkāti. evaṃ catubbidhagambhīratāvasena catasso upamā yojetabbā. pākatikañāṇavasena cāyamatthayojanā katā diṭṭhasaccānaṃ tattha paṭivedhasabhāvato, tathāpi yasmā sāvakānaṃ, paccekabuddhānañca tattha sappadesameva ñāṇaṃ, buddhānaṃyeva nippadesaṃ, tasmā vuttaṃ <hi rend="bold">‘‘buddhavisayaṃ pañha’’</hi>ntiādi.</p>

<p rend="bodytext"><hi rend="bold">ussādento</hi>ti <pb ed="M" n="2.0083"/> paññāya ukkaṃsento, uggaṇhantoti attho. <hi rend="bold">apasādento</hi>ti nibbhacchanto, niggaṇhantoti attho.</p>

<p rend="subhead">ussādanāvaṇṇanā</p>

<p rend="bodytext"><hi rend="bold">tenā</hi>ti mahāpaññābhāvena. <hi rend="bold">tatthā</hi>ti therassa satipi uttānabhāve, paṭiccasamuppādassaaññesaṃ <pb ed="V" n="2.0074"/> gambhīrabhāve. <hi rend="bold">subhojanarasapuṭṭhassā</hi>ti sundarena bhojanarasena positassa. <hi rend="bold">katayogassā</hi>ti nibaddhapayogena kataparicayassa. <hi rend="bold">mallapāsāṇa</hi>nti mallehi mahabbaleheva ukkhipitabbapāsāṇaṃ. <hi rend="bold">kuhiṃ imassa bhāriyaṭṭhāna</hi>nti kasmiṃ passe imassa pāsāṇassa garutarappadesoti tassa sallahukabhāvaṃ dīpento vadati.</p>

<p rend="bodytext"><hi rend="bold"> timirapiṅgaleneva dīpenti</hi> tassa mahāvipphārabhāvato. tenāha <hi rend="bold">‘‘tassa kirā’’</hi>tiādi. <hi rend="bold">pakkuthatī</hi>ti pakkuthantaṃ viya parivattati parito vivattati. lakkhaṇavacanañhetaṃ. piṭṭhiyaṃ sakalinapadakāpiṭṭhaṃ. <hi rend="bold">kāyūpapannassā</hi>ti mahatā kāyena upetassa, mahākāyassāti attho.</p>

<p rend="bodytext"><hi rend="bold">piñchavaṭṭī</hi>ti piñchakalāpo. <hi rend="bold">supaṇṇavāta</hi>nti nāgaggahaṇādīsu pakkhapapphoṭanavasena uppajjanakavātaṃ.</p>

<p rend="subhead">pubbūpanissayasampattikathāvaṇṇanā</p>

<p rend="bodytext">‘‘pubbūpanissayasampattiyā’’tiādinā uddiṭṭhakāraṇāni vitthārato vivarituṃ <hi rend="bold">‘‘ito kirā’’</hi>tiādi vuttaṃ. tattha <hi rend="bold">ito</hi>ti ito kappato<pb ed="P" n="2.0109"/>. <hi rend="bold">satasahassime</hi>ti satasahassame. <hi rend="bold">haṃsāvatī nāma nagaraṃ ahosi</hi> jātanagaraṃ. <hi rend="bold">dhurapattānī</hi>ti bāhirapattāni, yāni dīghatamāni.</p>

<p rend="bodytext"><hi rend="bold">kaniṭṭhabhātā</hi>ti vemātikabhātā kaniṭṭho yathā amhākaṃ bhagavato nandatthero. buddhānañhi sahodarā bhātaro nāma na honti. kathaṃ jeṭṭhā tāva na uppajjanti, kaniṭṭhānaṃ pana asambhavo eva. <hi rend="bold">bhoga</hi>nti vibhavaṃ. <hi rend="bold">upasanto</hi>ti corajanitasaṅkhobhavūpasamena upasanto <hi rend="bold">janapado.</hi></p>

<p rend="bodytext"><hi rend="bold">dve sāṭake nivāsetvā</hi>ti sāṭakadvayameva attano kāyaparihārikaṃ katvā itaraṃ sabbasambhāraṃ attato mocetvā.</p>

<p rend="bodytext"><hi rend="bold">pattaggahaṇattha</hi>nti antopakkhittauṇhabhojanattā aparāparaṃ hatthe parivattentassa pattaggahaṇatthaṃ. <hi rend="bold">uttarisāṭaka</hi>nti attano uttarisāṭakaṃ. <hi rend="bold">etāni</hi> <pb ed="M" n="2.0084"/> <hi rend="bold">pākaṭaṭṭhānānī</hi>ti etāni yathāvuttāni bhagavato desanāya pākaṭāni therassa puññakaraṇaṭṭhānāni.</p>

<p rend="bodytext"><hi rend="bold">paṭisandhiṃ</hi> <pb ed="V" n="2.0075"/> <hi rend="bold">gahetvā</hi>ti amhākaṃ mahābodhisattassa paṭisandhiggahaṇadivase eva paṭisandhiṃ gahetvā.</p>

<p rend="subhead">titthavāsādivaṇṇanā</p>

<p rend="bodytext"><hi rend="bold">uggahaṇaṃ</hi> pāḷiyā uggaṇhanaṃ. <hi rend="bold">savanaṃ</hi> atthasavanaṃ. <hi rend="bold">paripucchanaṃ</hi> gaṇṭhiṭṭhānesu atthaparipucchanaṃ. <hi rend="bold">dhāraṇaṃ</hi> pāḷiyāpi pāḷiatthassapi citte ṭhapanaṃ. sabbañcetaṃ idha paṭiccasamuppādavasena veditabbaṃ.</p>

<p rend="bodytext"><hi rend="bold">sotāpannānañca…pe॰.. upaṭṭhāti</hi>tattha sammohaviddhaṃsanena ‘‘yaṃ kiñci samudayadhammaṃ, sabbaṃ taṃ nirodhadhamma’’nti (dī॰ ni॰ 1.298; saṃ॰ ni॰ 5.1081; mahāva॰ 16; cūḷani॰ 4, 7, 8) attapaccakkhavasena upaṭṭhānato. <hi rend="bold">nāmarūpaparicchedo</hi>ti saha paccayena nāmarūpassa paricchijja avabodho.</p>

<p rend="subhead">paṭiccasamuppādagambhīratāvaṇṇanā</p>

<p rend="bodytext">‘‘atthagambhīratāyā’’tiādinā saṅkhepato vuttamatthaṃ vivarituṃ <pb ed="P" n="2.0110"/> <hi rend="bold">‘‘tatthā’’</hi>tiādi āraddhaṃ. <hi rend="bold">jātipaccayasambhūtasamudāgataṭṭho</hi>ti jātipaccayato sambhūtaṃ hutvā sahitassa attano paccayānurūpassa jarāmaraṇassa uddhaṃ uddhaṃ āgatabhāvo, anupavattatthoti attho. atha vā sambhūtaṭṭho ca samudāgataṭṭho ca <hi rend="bold">sambhūtasamudāgataṭṭho.</hi> ‘‘na jātito jarāmaraṇaṃ na hoti,’’ na ca jātiṃ vinā ‘‘aññato hotī’’ti hi jātipaccayasambhūtaṭṭho vutto, itthañca jātito samudāgacchatīti jātipaccayasamudāgataṭṭho, yā yā jāti yathā yathā paccayo hoti, tadanurūpapātubhāvoti attho. so anupacitakusalasambhārānaṃ ñāṇassa tattha appatiṭṭhatāya agādhaṭṭhena <hi rend="bold">gambhīro.</hi> sesapadesupi eseva nayo.</p>

<p rend="bodytext"><hi rend="bold">avijjāya saṅkhārānaṃ paccayaṭṭho</hi>ti yenākārena yadavatthā avijjā saṅkhārānaṃ paccayo hoti. yena hi pavattiākārena, yāya ca avatthāya avatthitā avijjā tesaṃ tesaṃ saṅkhārānaṃ paccayo hoti, tadubhayassapi duravabodhanīyato avijjā saṅkhārānaṃ navahi ākārehi paccayaṭṭho <pb ed="M" n="2.0085"/> anupacitakusalasambhārānaṃ ñāṇassa tattha appatiṭṭhatāya agādhaṭṭhena <hi rend="bold">gambhīro.</hi> esa nayo sesapadesupi.</p>

<p rend="bodytext"><hi rend="bold">katthaci</hi> <pb ed="V" n="2.0076"/> <hi rend="bold">anulomato desīyati, katthaci paṭilomato</hi>ti idha pana paccayuppādā paccayuppannuppādasaṅkhāto <hi rend="bold">anulomo,</hi> paccayanirodhā paccayuppannanirodhasaṅkhāto ca <hi rend="bold">paṭilomo</hi> adhippeto. ādito pana paṭṭhāya antagamanaṃ <hi rend="bold">anulomo,</hi> antato ca ādigamanaṃ <hi rend="bold">paṭilomo</hi>ti adhippeto. ādito paṭṭhāya anulomadesanāya, antato paṭṭhāya paṭilomadesanāya ca<hi rend="bold"> tisandhi catusaṅkhepo.</hi> ‘‘ime bhikkhave cattāro āhārā kiṃ nidānā’’tiādikāya (saṃ॰ ni॰ 2.11) ca vemajjhato paṭṭhāya paṭilomadesanāya, ‘‘cakkhuñca paṭicca rūpe ca uppajjati cakkhuviññāṇaṃ, tiṇṇaṃ saṅgati phasso, phassapaccayā vedanā’’tiādikāya (saṃ॰ ni॰ 2.43, 45) anulomadesanāya ca <hi rend="bold">dvisandhi tisaṅkhepo.</hi> ‘‘saṃyojaniyesu <pb ed="P" n="2.0111"/> bhikkhave dhammesu assādānupassino viharato taṇhā pavaḍḍhati, taṇhāpaccayā upādāna’’ntiādīsu (saṃ॰ ni॰ 2.53, 57) <hi rend="bold">ekasandhi dvisaṅkhepo.</hi> ekaṅgo hi paṭiccasamuppādo desito. labbhateva hi so ‘‘tatra bhikkhave sutavā ariyasāvako paṭiccasamuppādaṃyeva sādhukaṃ yoniso manasi karoti ‘iti imasmiṃ sati idaṃ hoti…pe॰… nirujjhatī’ti. sukhavedaniyaṃ bhikkhave phassaṃ paṭicca uppajjati sukhavedanā’’ti (saṃ॰ ni॰ 2.62) imassa suttassa vasena veditabbo. iti tena tena kāraṇena tathā tathā pavattetabbattā paṭiccasamuppādo desanāya gambhīro. tenāha <hi rend="bold">‘‘ayaṃ desanāgambhīratā’’</hi>ti. na hi tattha sabbaññutañāṇato aññaṃ ñāṇaṃ patiṭṭhaṃ labhati.</p>

<p rend="bodytext"><hi rend="bold">‘‘avijjāya panā’’</hi>tiādīsu jānanalakkhaṇassa ñāṇassa paṭipakkhabhūto avijjāya <hi rend="bold">aññāṇaṭṭho.</hi> ārammaṇassa paccakkhakaraṇena dassanabhūtassa paṭipakkhabhūto <hi rend="bold">adassanaṭṭho.</hi> yenesā attano sabhāvena dukkhādīnaṃ yāthāvasarasaṃ paṭivijjhituṃ na deti chādetvā pariyonandhitvā tiṭṭhati, so tassā saccāsampaṭivedhaṭṭho. <hi rend="bold">abhisaṅkharaṇaṃ</hi> saṃvidhānaṃ, pakappananti attho. <hi rend="bold">āyūhanaṃ</hi> sampiṇḍanaṃ, sampayuttadhammānaṃ attano kiccānurūpatāya rāsīkaraṇanti attho. apuññābhisaṅkhārekadeso <hi rend="bold">sarāgo.</hi> añño <hi rend="bold">virāgo.</hi> rāgassa vā appaṭipakkhabhāvato rāgappavaḍḍhako, rāguppattipaccayo <pb ed="M" n="2.0086"/> ca sabbopi apuññābhisaṅkhāro <hi rend="bold">sarāgo.</hi> itaro tabbidūrabhāvato <hi rend="bold">virāgo.</hi> ‘‘dīgharattaṃ hetaṃ bhikkhave assutavato puthujjanassa ajjhositaṃ mamāyitaṃ parāmaṭṭhaṃ ‘etaṃ mama, esohamasmi, eso me attā’ti’’ (saṃ॰ ni॰ 2.61) attaparāmāsassa <pb ed="P" n="2.0112"/> viññāṇaṃ visesato vatthu vuttanti viññāṇassa <hi rend="bold">suññataṭṭho</hi> gambhīro. attā vijānāti saṃsaratīti sabyāpāratāsaṅkantiabhinivesabalavatāya <hi rend="bold">abyāpāraasaṅkantipaṭisandhipātubhāvaṭṭhā</hi> ca gambhīrā. nāmarūpassa paṭisandhikkhaṇe ekatova uppādo <hi rend="bold">ekuppādo,</hi> pavattiyaṃ visuṃ visuṃ yathārahaṃ <hi rend="bold">ekuppādo.</hi> nāmassa rūpena, rūpassa ca nāmena asampayogato <hi rend="bold">vinibbhogo</hi> nāmassa nāmena<pb ed="V" n="2.0077"/>, rūpassa ca rūpena ekaccassa ekaccena <hi rend="bold">avinibbhogo</hi> (nāmassa nāmena avinibbhogo vibha॰ mūlaṭī॰ 242) yojetabbo. ekuppādekanirodhehi avinibbhoge adhippete so rūpassa ca ekakalāpapavattino rūpena labbhatīti. atha vā ekacatuvokārabhavesu nāmarūpānaṃ asahavattanato aññamaññaṃ <hi rend="bold">vinibbhogo,</hi> pañcavokārabhave sahavattanato <hi rend="bold">avinibbhogo</hi> ca veditabbo.</p>

<p rend="bodytext">nāmassa ārammaṇābhimukhaṃ namanaṃ <hi rend="bold">namanaṭṭho.</hi> rūpassa virodhipaccayasamavāye visadisuppatti <hi rend="bold">ruppanaṭṭho.</hi> indriyapaccayabhāvo <hi rend="bold">adhipatiyaṭṭho.</hi> ‘‘lokopeso, dvārāpesā, khettaṃ peta’’nti vuttalokādiattho cakkhādīsu pañcasu yojetabbo. manāyatanassa pana lujjanato, manosamphassādīnaṃ dvārakhettabhāvato ca ete atthā veditabbā. āpāthagatānaṃ rūpādīnaṃ pakāsanayogyatālakkhaṇaṃ obhāsanaṃ cakkhādīnaṃ <hi rend="bold">visayibhāvo,</hi> manāyatanassa vijānanaṃ. <hi rend="bold">saṅghaṭṭanaṭṭho</hi> visesato cakkhusamphassādīnaṃ pañcannaṃ, itare channampi yojetabbā. phusanañca phassassa sabhāvo. saṅghaṭṭanaṃ raso, itare upaṭṭhānākārā. <hi rend="bold">ārammaṇarasānubhavanaṭṭho</hi> rasavasena vutto, <hi rend="bold">vedayitaṭṭho</hi> lakkhaṇavasena. <hi rend="bold">sukhadukkhama ajjhattabhāvo</hi> <pb ed="P" n="2.0113"/> yathākkamaṃ tissannaṃ vedanānaṃ sabhāvavasena vutto. ‘‘attā vedayatī’’ti abhinivesassa balavabhāvato <hi rend="bold">nijjīvaṭṭho</hi> vedanāya gambhīro. nijjīvāya vā vedanāya vedayitaṃ <hi rend="bold">nijjīvavedayitaṃ,</hi> so eva atthoti <hi rend="bold">nijjīvavedayitaṭṭho.</hi></p>

<p rend="bodytext">sappītikataṇhāya <pb ed="M" n="2.0087"/> <hi rend="bold">abhinanditaṭṭho.</hi> balavatarataṇhāya gilitvā pariniṭṭhāpanaṃ <hi rend="bold">ajjhosānaṭṭho.</hi> itare pana jeṭṭhabhāvaosāraṇasamuddaduratikkamaapāripūrivasena veditabbā. <hi rend="bold">ādānaggahaṇābhinivesaṭṭhā</hi> catunnampi upādānānaṃ samānā, <hi rend="bold">parāmāsaṭṭho</hi> diṭṭhupādānādīnameva, tathā <hi rend="bold">duratikkamaṭṭho.</hi> ‘‘diṭṭhikantāro’’ti (dha॰ sa॰ 392) hi vacanato diṭṭhīnaṃ duratikkamatā. daḷhaggahaṇattā vā catunnampi <hi rend="bold">duratikkamaṭṭho</hi> yojetabbo. <hi rend="bold">yonigatiṭhitinivāsesukhipana</hi>nti samāse bhummavacanassa alopo daṭṭhabbo. evañhi tena āyūhanābhisaṅkharaṇapadānaṃ samāso hoti. yathā tathā jāyanaṃ <hi rend="bold">jātiattho.</hi> tassā pana sannipātato jāyanaṃ <hi rend="bold">sañjātiattho. </hi> mātukucchiṃ okkamitvā viya jāyanaṃ <hi rend="bold">okkantiattho.</hi> so jātito nibbattanaṃ <hi rend="bold">nibbattiattho.</hi> kevalaṃ pātubhavanaṃ <hi rend="bold">pātubhāvaṭṭho.</hi></p>

<p rend="bodytext">jarāmaraṇaṅgaṃ maraṇappadhānanti tassa maraṇaṭṭhā eva <hi rend="bold">khayādayo</hi> gambhīrāti dassitā. uppannauppannānañhi navanavānaṃ khayena kamena khaṇḍiccādiparipakkapavattiyaṃ loke jarāvohāroti<pb ed="V" n="2.0078"/>. <hi rend="bold">khayaṭṭho</hi> vā jarāya vuttoti daṭṭhabbo. navabhāvāpagamo hi ‘‘khayo’’ti <pb ed="P" n="2.0114"/> vattuṃ yuttoti <hi rend="bold">vipariṇāmaṭṭho</hi> dvinnampi vasena yojetabbo, santativasena vā jarāya khayavayabhāvā, sammutikhaṇikavasena maraṇassa <hi rend="bold">bhedavipariṇāmaṭṭhā</hi> yojetabbā. <hi rend="bold">avijjādīnaṃ sabhāvo</hi> paṭivijjhīyatīti paṭivedho. vuttañhetaṃ <hi rend="bold">nidānakathāyaṃ</hi> ‘‘tesaṃ tesaṃ vā tattha tattha vuttadhammānaṃ paṭivijjhitabbo salakkhaṇasaṅkhāto aviparītasabhāvo paṭivedho’’ti. (dī॰ ni॰ aṭṭha॰ paṭhamamahāsaṅgītikathā; abhi॰ aṭṭha॰ nidānakathā) <hi rend="bold">so</hi> hi avijjādīnaṃ sabhāvo maggañāṇeneva asammohapaṭivedhavasena paṭivijjhitabbato aññāṇassa alabbhaneyyapatiṭṭhatāya agādhaṭṭhena <hi rend="bold">gambhīro. sā sabbāpī</hi>ti sā yathāvuttā saṅkhepato catubbidhā vitthārato anekappabhedā sabbāpi paṭiccasamuppādassa gambhīratā <hi rend="bold">therassa uttānakā viya upaṭṭhāsi</hi> catūhi aṅgehi samannāgatattā. <hi rend="bold">udāhu aññesampī</hi>ti ‘‘mayhaṃ tāva esa paṭiccasamuppādo uttānako hutvā upaṭṭhāti, kiṃ nu kho aññesampi evaṃ uttānako hutvā upaṭṭhātī’’ti <hi rend="bold">mā evaṃ avaca</hi> mayāva dinnanaye catusaccakammaṭṭhānavidhimhi ṭhatvā.</p>

<p rend="subhead">apasādanāvaṇṇanā</p>

<p rend="bodytext"><hi rend="bold">oḷārika</hi>nti <pb ed="M" n="2.0088"/> vatthuvītikkamasamatthatāvasena thūlaṃ. kāmaṃ kāmarāgapaṭighāyeva atthato kāmarāgapaṭighasaṃyojanāni, kāmarāgapaṭighānusayā ca, tathāpi aññoyeva saṃyojanaṭṭho bandhanabhāvato, añño anusayanaṭṭho appahīnabhāvena santāne thāmagamananti katvā, iti kiccavisesavisiṭṭhabhede gahetvā <hi rend="bold">‘‘cattāro kilese’’</hi>ti ca vuttaṃ. eseva nayo itaresupi. <hi rend="bold">aṇusahagate</hi>ti aṇusabhāvaṃ upagate. tabbhāvattho hi ayaṃ sahagata-saddo ‘‘nandirāgasahagatā’’tiādīsu (dī॰ ni॰ 2.400; ma॰ ni॰ 1.91, 133, 460; 3.374; saṃ॰ ni॰ 5.1081; mahāva॰ 14; vibha॰ 203; paṭi॰ ma॰ 1.34; 2.30) viya.</p>

<p rend="bodytext">yathā uparimaggādhigamanavasena saccasampaṭivedho <pb ed="P" n="2.0115"/> paccayākārapaṭivedhavasena, evaṃ sāvakabodhipaccekabodhisammāsambodhiadhigamanavasenapi saccasampaṭivedho paccayākārapaṭivedhavasenevāti dassetuṃ <hi rend="bold">‘‘kasmā cā’’</hi>tiādi vuttaṃ. <hi rend="bold">sabbathāvā</hi>ti sabbappakāreneva kiñcipi pakāraṃ asesetvāti attho. ye katābhinīhārānaṃ mahābodhisattānaṃ vīriyassa ukkaṭṭhamajjhimamudutāvasena bodhisambhārasambharaṇe kālabhedā icchitā, te dassento <hi rend="bold">‘‘cattāri, aṭṭha, soḷasa vā asaṅkhyeyyānī’’</hi>ti āha, svāyamattho <hi rend="bold">cariyāpiṭakavaṇṇanāya</hi> gahetabbo. <hi rend="bold">sāvako padesañāṇe</hi> <pb ed="V" n="2.0079"/> <hi rend="bold">ṭhito</hi>ti sāvako hutvā sekkhabhāvato tatthāpi padesañāṇe ṭhito. <hi rend="bold">buddhānaṃ kathāya</hi> ‘‘taṃ tathāgato abhisametī’’tiādikāya <hi rend="bold">paccanīkaṃ hoti.</hi> anaññasādhāraṇassa hi vasena buddhānaṃ sīhanādo, na aññasādhāraṇassa.</p>

<p rend="bodytext"><hi rend="bold">‘‘vāyamantassevā’’</hi>ti iminā visesato ñāṇasambhārasambharaṇaṃ paññāpāramitāpūraṇaṃ vadati. tassa ca sabbampi puññaṃ upanissayo.</p>

<p rend="gatha1">‘‘esa devamanussānaṃ, sabbakāmadado nidhi.</p>

<p rend="gathalast">yaṃ yadevābhipatthenti, sabbametena labbhatī’’ti.. (khu॰ pā॰ 8.10) –</p>

<p rend="unindented">hi vuttaṃ. tasmā mahābodhisattānaṃ sabbesampi puññasambhāro yāvadeva ñāṇasambhārattho sammāsambodhisamadhigamasamatthattāti āha <hi rend="bold">‘‘paccayākāraṃ</hi> <pb ed="M" n="2.0089"/> <hi rend="bold">…pe॰… natthī’’</hi>ti. idāni paccayākārapaṭivedhasseva vā mahānubhāvatādassanamukhena paṭiccasamuppādasseva paramagambhīrataṃ dassetuṃ <hi rend="bold">‘‘avijjā’’</hi>tiādi vuttaṃ. <hi rend="bold">navahi ākārehī</hi>ti uppādādīhi navahi ākārehi. avijjā hi saṅkhārānaṃ uppādo hutvā paccayo hoti, pavattaṃ hutvā nimittaṃ, āyūhanaṃ, saṃyogo, palibodho, samudayo, hetu, paccayo hutvā paccayo hoti. evaṃ saṅkhārādayo viññāṇādīnaṃ. vuttañhetaṃ <hi rend="bold">paṭisambhidāmagge</hi> ‘‘kathaṃ <pb ed="P" n="2.0116"/> paccayapariggahe paññā dhammaṭṭhitiñāṇaṃ? avijjā saṅkhārānaṃ uppādaṭṭhiti ca pavattaṭṭhiti ca nimittaṭṭhiti ca āyūhanaṭṭhiti ca saññogaṭṭhiti ca palibodhaṭṭhiti ca samudayaṭṭhiti ca hetuṭṭhiti ca paccayaṭṭhiti ca imehi navahākārehi avijjāpaccayā saṅkhārā paccayasamuppannā’’tiādi (paṭi॰ ma॰ 1.45).</p>

<p rend="bodytext">tattha <hi rend="bold">navahākārehī</hi>ti navahi paccayabhāvūpagamanākārehi. uppajjati etasmā phalanti <hi rend="bold">uppādo,</hi> phaluppattiyā kāraṇabhāvo. sati ca avijjāya saṅkhārā uppajjanti, nāsati, tasmā avijjā saṅkhārānaṃ uppādo hutvā paccayo hoti. tathā avijjāya sati saṅkhārā pavattanti, nīyanti ca. yathā ca bhavādīsu khipanti, evaṃ tesaṃ avijjā paccayo hoti. tathā āyūhanti phaluppattiyā ghaṭenti, saṃyujjanti attano phalena. yasmiṃ santāne sayaṃ uppannā, taṃ palibundhanti. paccayantarasamavāye udayanti uppajjanti. hinoti ca saṅkhārānaṃ kāraṇabhāvaṃ gacchati. paṭicca avijjaṃ saṅkhārā ayanti pavattantīti evaṃ avijjāya saṅkhārānaṃ kāraṇabhāvūpagamanavisesā uppādādayo veditabbā. tattha tathā saṅkhārādīnaṃ viññāṇādīsu uppādaṭṭhitiādīsupi. tiṭṭhati etenāti <hi rend="bold">ṭhiti,</hi> kāraṇaṃ. uppādo eva ṭhiti <hi rend="bold">uppādaṭṭhiti</hi><pb ed="V" n="2.0080"/>. eseva nayo sesesupi. <hi rend="bold">‘‘paccayo hotī’’</hi>ti idaṃ idha lokanāthena tadā paccayapariggahassa āraddhabhāvadassanaṃ. so ca ārambho ñāyāruḷho ‘‘yathā ca purimehi mahābodhisattehi bodhimūle pavattito, tatheva ca pavattito’’ti. acchariyavegābhihatā dasasahassilokadhātu saṅkampi sampakampīti dassento <hi rend="bold">‘‘diṭṭhamattevā’’</hi>tiādimāha.</p>

<p rend="bodytext"><hi rend="bold">etassa dhammassā</hi>ti etassa paṭiccasamuppādasaññitassa <pb ed="P" n="2.0117"/> dhammassa. so pana yasmā atthato hetupabhavānaṃ hetu. tenāha <hi rend="bold">‘‘etassa paccayadhammassā’’</hi>ti, jātiādīnaṃ jarāmaraṇādipaccayatāyāti attho. nāmarūpaparicchedo, tassa ca paccayapariggaho na paṭhamābhinivesamattena hoti<pb ed="M" n="2.0090"/>, atha kho tattha aparāparaṃ ñāṇuppattisaññitena anu anu bujjhanena, tadubhayābhāvaṃ pana dassento <hi rend="bold">‘‘ñātapariññāvasena ananubujjhanā’’</hi>ti āha. niccasaññādīnaṃ pajahanavasena vattamānā vipassanā dhamme ca paṭivijjhantī eva nāma hoti paṭipakkhavikkhambhanena tikkhavisadabhāvāpattito, tadadhiṭṭhānabhūtā ca tīraṇapariññā, ariyamaggo ca pariññāpahānābhisamayavasena pavattiyā tīraṇapahānapariññāsaṅgaho cāti tadubhayapaṭivedhābhāvaṃ dassento <hi rend="bold">‘‘tīraṇa…pe॰… appaṭivijjhanā’’</hi>ti āha. <hi rend="bold">tantaṃ</hi> vuccati vatthavīnanatthaṃ tantavāyehi daṇḍake āsañjitvā pasāritasuttapaṭṭī tanīyatīti katvā. taṃ pana suttasantānākulatāya nidassanabhāvena ākulameva gahitanti āha <hi rend="bold">‘‘tantaṃ viya ākulakajātā’’</hi>ti. saṅkhepato vuttamatthaṃ vitthārato dassetuṃ <hi rend="bold">‘‘yathā nāmā’’</hi>tiādi vuttaṃ. <hi rend="bold">samānetu</hi>nti pubbena paraṃ samaṃ katvā ānetuṃ, avisamaṃ ujuṃ kātunti attho. tantameva vā ākulaṃ <hi rend="bold">tantākulaṃ,</hi> tantākulaṃ viya jātā bhūtāti <hi rend="bold">tantākulajātā.</hi> majjhimaṃ paṭipadaṃ anupagantvā antadvayapatanena <hi rend="bold">paccayākāre khalitā ākulā byākulā honti.</hi> teneva antadvayapatanena taṃtaṃdiṭṭhigāhavasena paribbhamantā ujukaṃ dhammaṭṭhiti kathaṃ paṭipajjituṃ na jānanti. tenāha <hi rend="bold">‘‘na sakkonti taṃ paccayākāraṃ ujuṃ kātu’’</hi>nti. <hi rend="bold">dve bodhisatte</hi>ti paccekabodhisattamahābodhisatte. <hi rend="bold">attano dhammatāyā</hi>ti attano sabhāvena, paropadesena vināti attho. <hi rend="bold">tattha tattha guḷakajāta</hi>nti tasmiṃ tasmiṃ ṭhāne jātaguḷakampi <hi rend="bold">gaṇṭhīti</hi> <pb ed="P" n="2.0118"/> suttagaṇṭhi. tato eva <hi rend="bold">gaṇṭhibaddhaṃ</hi> baddhagaṇṭhikaṃ. <hi rend="bold">paccayesu pakkhalitvā</hi>ti aniccadukkhānattādisabhāvesu paccayadhammesu niccādiggāhavasena pakkhalitvā. <hi rend="bold">paccaye ujuṃ kātuṃ asakkontā</hi>ti tasseva niccādiggāhassa avissajjanato paccayadhammanimittaṃ attano dassanaṃ ujuṃ kātuṃ asakkontā idaṃsaccābhinivesakāyaganthavasena gaṇṭhikajātā hontīti āha <hi rend="bold">‘‘dvāsaṭṭhi…pe॰… gaṇṭhibaddhā’’</hi>ti. <hi rend="bold">ye hi keci</hi> samaṇā vā brāhmaṇā vā sassatadiṭṭhiādidiṭṭhiyo <hi rend="bold">nissitā</hi> allīnā.</p>

<p rend="bodytext">vinanato <pb ed="V" n="2.0081"/> ‘‘kulā’’ti itthiliṅgavasena laddhanāmassa tantavāyassa gaṇṭhikaṃ nāma ākulabhāvena aggato vā mūlato vā duviññeyyāyeva khalitatantasuttanti āha <hi rend="bold">‘‘kulāgaṇṭhikaṃ vuccati pesakārakañjiyasutta’’</hi>nti. <hi rend="bold">sakuṇikā</hi>ti kulāvakasakuṇikā. sā hi rukkhasākhāsu olambanakulāvakā <pb ed="M" n="2.0091"/> hoti. tañhi sā kulāvakaṃ tato tato tiṇahīrādike ānetvā tathā vinandhati, yathā tesaṃ pesakārakañjiyasuttaṃ viya aggena vā aggaṃ mūlena vā mūlaṃ samānetuṃ vivecetuṃ vā na sakkā. tenāha <hi rend="bold">‘‘yathā hī’’</hi>tiādi. <hi rend="bold">tadubhayampī</hi>ti ‘‘kulāgaṇṭhika’’nti vuttaṃ kañjiyasuttaṃ, kulāvakañca. <hi rend="bold">purimanayenevā</hi>ti ‘‘evameva sattā’’tiādinā pubbe vuttanayeneva.</p>

<p rend="bodytext">kāmaṃ muñjapabbajatiṇāni yathājātānipi dīghabhāvena patitvā araññaṭṭhāne aññamaññaṃ vinandhitvā ākulabyākulāni hutvā tiṭṭhanti, tāni pana na tathā <pb ed="P" n="2.0119"/> dubbiveciyāni, yathā rajjubhūtānīti dassetuṃ <hi rend="bold">‘‘yathā tānī’’</hi>tiādi vuttaṃ. sesamettha heṭṭhā vuttanayameva.</p>

<p rend="bodytext"><hi rend="bold">apāyā</hi>ti avaḍḍhitā, sukhena, sukhahetunā vā virahitāti attho. <hi rend="bold">dukkhassa gatibhāvato</hi>ti āpāyikassa dukkhassa pavattiṭṭhānabhāvato. <hi rend="bold">sukhasamussayato</hi>ti abbhudayato. <hi rend="bold">vinipatitattā</hi>ti virūpaṃ nipatitattā yathā tenattabhāvena sukhasamussayo na hoti, evaṃ nipatitattā. <hi rend="bold">itaro</hi>ti saṃsāro. nanu ‘‘apāya’’ntiādinā vuttopi saṃsāro evāti? saccametaṃ, nirayādīnaṃ pana adhimattadukkhabhāvadassanatthaṃ apāyādiggahaṇaṃ. gobalībaddañāyenāyamattho veditabbo. <hi rend="bold">khandhāna</hi>ñca <hi rend="bold">paṭipāṭī</hi>ti pañcannaṃ khandhānaṃ hetuphalabhāvena aparāparaṃ pavatti. <hi rend="bold">abbocchinnaṃ vattamānā</hi>ti avicchedena pavattamānā. <hi rend="bold">taṃ sabbampī</hi>ti taṃ ‘‘apāya’’ntiādinā vuttaṃ sabbaṃ apāyadukkhañceva vaṭṭadukkhañca. <hi rend="bold">‘‘mahāsamudde vātukkhittanāvā viyā’’</hi>ti idaṃ paribbhamaṭṭhānassa mahantadassanatthañceva paribbhamanassa anavaṭṭhitatādassanatthañca <hi rend="bold">‘‘upamāya</hi>. <hi rend="bold">yantesu yuttagoṇo viyā’’</hi>ti idaṃ pana avasabhāvadassanatthañceva duppamokkhabhāvadassanatthañcāti veditabbaṃ.</p>

<p rend="subhead">paṭiccasamuppādavaṇṇanā</p>

<p rend="bodytext"><hi rend="bold">iminā tāvā</hi>ti ettha <hi rend="bold">tāva</hi>-saddo kamattho, tena ‘‘tantākulakajātā’’ti padassa anusandhi parato āvibhavissatīti dīpeti. <hi rend="bold">atthi idappaccayā</hi>ti ettha ayaṃ paccayoti idappaccayo, tasmā <hi rend="bold">idappaccayā,</hi> imasmā paccayāti attho. idaṃ vuttaṃ hoti – ‘‘imasmā nāma paccayā jarāmaraṇa’’nti <pb ed="V" n="2.0082"/> evaṃ vattabbo atthi nu kho jarāmaraṇassa paccayoti. tenāha <pb ed="M" n="2.0092"/> <hi rend="bold">‘‘atthi nu kho…pe॰… bhaveyyā’’</hi>ti. ettha hi ‘‘kiṃ paccayā jarāmaraṇaṃ? jātipaccayā jarāmaraṇa’’nti upari jātisaddapaccayasaddasamānādhikaraṇena <pb ed="P" n="2.0120"/> kiṃ-saddena idaṃ-saddassa samānādhikaraṇatādassanato kammadhārayasamāsatā idappaccayasaddassa yujjati. na hettha ‘‘imassa paccayā idappaccayā’’ti jarāmaraṇassa, aññassa vā paccayato jarāmaraṇasambhavapucchā sambhavati viññātabhāvato, asambhavato ca, jarāmaraṇassa pana paccayapucchā sambhavati. paccayasaddasamānādhikaraṇatāyañca idaṃ-saddassa ‘‘imasmā paccayā’’ti paccayapucchā yujjati.</p>

<p rend="bodytext">sā pana samānādhikaraṇatā yadipi aññapadatthasamāsepi labbhati, aññapadatthavacanicchābhāvato panettha kammadhārayasamāso veditabbo. sāmivacanasamāsapakkhe pana nattheva samānādhikaraṇatāsambhavoti. nanu ca ‘‘idappaccayatā paṭiccasamuppādo’’ti ettha idappaccaya-saddo sāmivacanasamāso icchitoti? saccaṃ icchito ujukameva tattha paṭiccasamuppādavacanicchāti katvā, idha pana kevalaṃ jarāmaraṇassa paccayaparipucchā adhippetā, tasmā yathā tattha idaṃ-saddassa paṭiccasamuppādavisesanatā, idha ca ‘‘pucchitabbapaccayatthatā sambhavati, tathā tattha, idha ca samāsakappanā veditabbā. kasmā pana tattha kammadhārayasamāso na icchitoti? hetuppabhavānaṃ hetu paṭiccasamuppādoti imassa atthassa kammadhārayasamāse asambhavatoti imassa, attano paccayānurūpassa anurūpo paccayo idappaccayoti etassa ca atthassa icchitattā. yo panettha idaṃ-saddena gahito attho, so ‘‘atthi idappaccayā jarāmaraṇa’’nti jarāmaraṇaggahaṇeneva gahitoti idaṃ-saddo paṭiccasamuppādato pariccajanato aññassa asambhavato paccaye <pb ed="P" n="2.0121"/> avatiṭṭhati, tenettha kammadhārayasamāso. tattha pana idaṃ-saddassa tato pariccajanakāraṇaṃ natthīti sāmivacanasamāso eva icchito. <hi rend="bold">aṭṭhakathāyaṃ</hi>pana yasmā jarāmaraṇādīnaṃ paccayapucchāmukhenāyaṃ paṭiccasamuppādadesanā āraddhā, paṭiccasamuppādo ca nāma atthato hetuppabhavānaṃ hetūti vutto vāyamattho, tasmā ‘‘imassa jarāmaraṇassa paccayo’’ti evamatthavaṇṇanā katā.</p>

<p rend="bodytext"><hi rend="bold">paṇḍitenā</hi>ti ekaṃsabyākaraṇīyādipañhāvisesajānanasamatthāya paññāya samannāgatena. tameva hissa paṇḍiccaṃ dassetuṃ <hi rend="bold">‘‘yathā’’</hi>tiādi vuttaṃ<pb ed="M" n="2.0093"/>. yādisassa jīvassa diṭṭhigatiko sarīrato anaññattaṃ pucchati <hi rend="bold">‘‘taṃ jīvaṃ taṃ sarīra’’</hi>nti, so evaṃ paramatthato nupalabbhati, kathaṃ tassa vañjhātanayassa viya dīgharassatā sarīrato aññatā vā anaññatā vā byākātabbā siyā, tasmāssa pañhassa ṭhapanīyatā veditabbā. <hi rend="bold">tuṇhībhāvo</hi> nāmesa pucchato anādaro vihesā <pb ed="V" n="2.0083"/> viya hotīti <hi rend="bold">‘‘abyākatameta’’</hi>nti pakārantaramāha. evaṃ abyākaraṇakāraṇaṃ ñātukāmassa kathetabbaṃ hoti, kathite ca jānantassa pamādopi evaṃ siyā, kathanavidhi pana ‘‘yādisassā’’tiādinā dassito eva. <hi rend="bold">evaṃ appaṭipajjitvā</hi>ti evaṃ ṭhapanīyapañhe viya tuṇhībhāvādiṃ anāpajjitvā eva. ‘‘appaṭipajjitvā’’ti vacanaṃ nidassanamattametaṃ. ‘‘kiṃ sabbaṃ anicca’’nti vutte ‘‘kiṃ saṅkhataṃ sandhāya pucchasi, udāhu asaṅkhata’’nti paṭipucchitvā byākātabbaṃ hoti ‘‘kiṃ khandhapañcakaṃ pariññeyya’’nti puṭṭhe ‘‘atthi tattha pariññeyyaṃ, atthi na pariññeyya’’nti vibhajja byākātabbaṃ hoti, evaṃ appaṭipajjitvāti ca ayamettha attho icchitoti. pubbe yassa paccayassa atthitāmattaṃ <pb ed="P" n="2.0122"/> coditanti atthitāmattaṃ vissajjitaṃ. pucchāsabhāgena hi vissajjananti. idāni tasseva sarūpapucchā karīyatīti <hi rend="bold">‘‘puna ki’’</hi>nti vuttaṃ. idhāpi ‘‘yathā’’tiādi sabbaṃ ānetvā vattabbaṃ.</p>

<p rend="bodytext">‘‘esa nayo sabbapadesū’’ti atidesavasena ussukkaṃ katvā <hi rend="bold">‘‘nāmarūpapaccayā’’</hi>tiādinā tattha apavādo āraddho. yasmā dassetukāmo, tasmā idaṃ vuttanti yojanā. <hi rend="bold">channaṃ vipākasamphassānaṃyeva gahaṇaṃ hoti</hi> viññāṇādi vedanāpariyosānā vipākavidhīti katvā anekesu suttapadesu, (ma॰ ni॰ 3.126; udā॰ 1) abhidhamme (vibha॰ 225) ca yebhuyyena tesaṃyeva gahaṇassa niruḷhattā. <hi rend="bold">idhā</hi>ti imasmiṃ sutte. <hi rend="bold">ca</hi>-saddo byatirekattho, tenettha ‘‘gahitampī’’tiādinā vuccamānaṃyeva visesaṃ joteti. paccayabhāvo nāma paccayuppannāpekkho tena vinā tassa asambhavato. tasmā <hi rend="bold">saḷāyatanappaccayā</hi>ti ‘‘saḷāyatanapaccayā phasso’’ti iminā padenāti yojanā. avayavena vā samudāyopalakkhaṇametaṃ ‘‘saḷāyatanapaccayā’’ti, tasmā ‘‘saḷāyatanapaccayā phasso’’ti iminā padenāti vuttaṃ hoti. <hi rend="bold">gahitampī</hi>ti chabbidhaṃ vipākaphassampi. <hi rend="bold">aggahitampī</hi>ti avipākaphassampi kusalākusalakiriyāphassampi. paccayuppannavisesaṃ dassetukāmoti <pb ed="M" n="2.0094"/> yojanā. na cettha paccayuppannova upādinno icchito, atha kho paccayopi upādinno icchitoti ajjhattikāyatanasseva saḷāyatanaggahaṇena gahaṇanti katvā vuttaṃ <hi rend="bold">‘‘saḷāyatanato…pe॰… dassetukāmo’’</hi>ti. na hi phassassa cakkhādisaḷāyatanameva paccayo, atha kho ‘‘cakkhuñca paṭicca rūpe ca uppajjati cakkhuviññāṇaṃ, tiṇṇaṃ saṅgati phasso’’tiādi (ma॰ ni॰ 3.421, 425, 426; saṃ॰ ni॰ 2.44, 45; 2.4.60; kathā॰ 465, 467) vacanato rūpāyatanādirūpañca cakkhuviññāṇādināmañca paccayo, tasmā imaṃ cakkhādisaḷāyatanato atirittaṃ <pb ed="P" n="2.0123"/> āvajjanādi viya sādhāraṇaṃ ahutvā, tassa tassa phassassa sādhāraṇatāya aññaṃ visesapaccayaṃ pi-saddena avisiṭṭhaṃ sādhāraṇapaccayaṃ pidassetukāmo bhagavā, ‘‘nāmarūpapaccayā <pb ed="V" n="2.0084"/> phasso’’ti idaṃ vuttanti yojanā. <hi rend="bold">abhidhammabhājanīye</hi>pi imameva paccayaṃ sandhāya ‘‘nāmarūpapaccayā phasso’’ti vuttanti <hi rend="bold">tadaṭṭhakathāyaṃ</hi> (vibha॰ aṭṭha॰ 243) ‘‘paccayavisesadassanatthañceva <hi rend="bold">mahānidānadesanāsaṅgahattha</hi>ñcā’’ti <hi rend="bold">atthavaṇṇanā</hi> katā. <hi rend="bold">paccayāna</hi>nti jātiādīnaṃ paccayadhammānaṃ. <hi rend="bold">nidānaṃ kathita</hi>nti jarāmaraṇādikassa nidānattaṃ kathitaṃ ekaṃsiko paccayabhāvo kathito. tañhi tesaṃ paccayabhāve abyabhicārīti dassetuṃ ‘‘iti kho paneta’’ntiādinā upari desanā pavattā. <hi rend="bold">nijjaṭe</hi>ti nijjālake. <hi rend="bold">niggumbe</hi>ti nikkhepe. padadvayenāpi ākulābhāvameva dasseti, tasmā anākulaṃ abyākulaṃ mahantaṃ paccayanidānamettha kathitanti <hi rend="bold">mahānidānaṃ</hi> suttaṃ aññathābhāvassa abhāvato.</p>

<p rend="bodytext" n="98"><hi rend="paranum">98</hi><hi rend="dot">.</hi> <hi rend="bold">tesaṃ tesaṃ paccayāna</hi>nti tesaṃ tesaṃ jātiādīnaṃ paccayānaṃ. yasmā paccayabhāvo nāma tehi tehi paccayehi anūnādhikeheva tassa tassa phalassa sambhavato <hi rend="bold">tatho</hi> taccho, tappakāro vā sāmaggiupagatesu paccayesu muhuttampi <hi rend="bold">tatho</hi> nibbattanadhammānaṃ asambhavābhāvato. <hi rend="bold">avitatho</hi> avisaṃvādanako visaṃvādanākāravirahito aññadhammapaccayehi aññadhammānuppattito. <hi rend="bold">‘‘anaññathā’’</hi>ti vuccati aññathābhāvassa abhāvato. tasmā <hi rend="bold">‘‘tathaṃ avitathaṃ anaññathaṃ paccayabhāvaṃ dassetu’’</hi>nti vuttaṃ. pariyāyati <pb ed="P" n="2.0124"/> attano phalaṃ pariggahetvā vattatīti <hi rend="bold">pariyāyo,</hi> hetūti āha <hi rend="bold">‘‘pariyāyenāti kāraṇenā’’</hi>ti. <hi rend="bold">sabbena sabba</hi>nti devattādinā <pb ed="M" n="2.0095"/> sabbabhāvena sabbā jāti. <hi rend="bold">sabbathā sabba</hi>nti tatthāpi cātumahārājikādisabbākārena sabbā, <hi rend="bold">nipātadvayametaṃ,</hi> nipātañca abyayaṃ, tañca sabbaliṅgavibhattivacanesu ekākārameva hotīti pāḷiyaṃ ‘‘sabbena sabbaṃ sabbathā sabba’’nti vuttaṃ. atthavacane pana tassa tassa jātisaddāpekkhāya itthiatthavuttitaṃ dassetuṃ <hi rend="bold">‘‘sabbākārena sabbā’’</hi>tiādi vuttaṃ. <hi rend="bold">imināva nayenā</hi>ti iminā jātivāre vutteneva nayena. <hi rend="bold">devādīsū</hi>ti <hi rend="bold">ādi</hi>-saddena gandhabbayakkhādike pāḷiyaṃ (dī॰ ni॰ 2.98) āgate, tadantarabhede ca saṅgaṇhāti.</p>

<p rend="bodytext"><hi rend="bold">idha nikkhittaatthavibhajanatthe</hi>ti imasmiṃ ‘‘kassaci kimhicī’’ti aniyamato uddesavasena vuttatthassa niddisanatthe jotetabbe <hi rend="bold">nipāto,</hi> tadatthajotanaṃ nipātapadanti attho. <hi rend="bold">tassā</hi>ti tassa padassa. <hi rend="bold">te</hi>ti dhammadesanāya sampadānabhūtaṃ theraṃ vadati. <hi rend="bold">seyyathida</hi>nti vā te katameti ceti attho. ye hi ‘‘kassacī’’ti, ‘‘kimhicī’’ti ca aniyamato vutto attho, te katameti. kathetukamyatāpucchā hesā. <hi rend="bold">devabhāvāyā</hi>ti devabhāvatthaṃ. <hi rend="bold">khandhajātī</hi>ti khandhapātubhāvo, yathā khandhesu uppannesu ‘‘devā’’ti samaññā hoti, tathā tesaṃ uppādoti attho. tenāha <hi rend="bold">‘‘yāyā’’</hi>ti āha. <hi rend="bold">sabbapadesū</hi>ti ‘‘gandhabbānaṃ gandhabbatthāyā’’tiādīsu sabbesu jātiniddesapadesu<pb ed="V" n="2.0085"/>, bhavādipadesu ca. yena hi nayena sace hi jātīti ayamatthayojanā katā, jātiniddesapadesova ‘‘bhavo’’tiādinā bhavādipadesupi so kātabboti. <hi rend="bold">devāti upapattidevā</hi> cātumahārājikato paṭṭhāya yāva bhavaggā dibbanti kāmaguṇādīhi kīḷanti laḷanti viharanti jotantīti katvā. gandhaṃ abbanti paribhuñjantīti <hi rend="bold">gandhabbā,</hi> dhataraṭṭhassa <pb ed="P" n="2.0125"/> mahārājassa parivārabhūtā. yajanti vessavaṇasakkādike pūjentīti <hi rend="bold">yakkhā,</hi> tena tena vā paṇidhikammādinā yajitabbā pūjetabbāti <hi rend="bold">yakkhā,</hi> vessavaṇassa mahārājassa parivārabhūtā. <hi rend="bold">aṭṭhakathāyaṃ</hi> pana ‘‘amanussā’’ti avisesena vuttaṃ. <hi rend="bold">bhūtā</hi>ti kumbhaṇḍā, virūḷhakassa mahārājassa parivārabhūtā. <hi rend="bold">aṭṭhakathāyaṃ</hi> pana ‘‘ye keci nibbattasattā’’ti avisesena vuttaṃ. <hi rend="bold">aṭṭhipakkhā</hi> bhamaratuppaḷādayo. <hi rend="bold">cammapakkhā</hi> jatusiṅgālādayo. <hi rend="bold">lomapakkhā</hi> haṃsamorādayo. <hi rend="bold">sarīsapā</hi> ahivicchikasatapadiādayo.</p>

<p rend="bodytext"><hi rend="bold">‘‘tesaṃ</hi> <pb ed="M" n="2.0096"/> <hi rend="bold">tesa’’</hi>nti idaṃ na yevāpanakaniddeso viya avuttasaṅgahatthaṃ vacanaṃ, atha kho ayevāpanakaniddeso viya vuttasaṅgahatthanti. <hi rend="bold">ādi</hi>-saddeneva ca āmeḍitattho saṅgayhatīti āha <hi rend="bold">‘‘tesaṃ tesaṃ devagandhabbādīna’’</hi>nti. <hi rend="bold">tadattāyā</hi>ti taṃbhāvāya, yathārūpesu khandhesu pavattamānesu ‘‘devā gandhabbā’’ti lokasamaññā hoti, tathārūpatāyāti attho. tenāha <hi rend="bold">‘‘devagandhabbādibhāvāyā’’</hi>ti. ‘‘nirodho, vigamo’’ti ca paṭiladdhattālābhassa bhāvo vuccati, idha pana accantābhāvo adhippeto ‘‘sabbaso jātiyā asatī’’ti avatvā ‘‘jātinirodhā’’ti vuttattāti āha <hi rend="bold">‘‘abhāvāti attho’’</hi>ti.</p>

<p rend="bodytext"><hi rend="bold">phalatthāya hinotī</hi>ti yathā phalaṃ tato nibbattati, evaṃ hinoti pavattati, tassa hetubhāvaṃ upagacchatīti attho. <hi rend="bold">idaṃ gaṇhatha na</hi>nti ‘‘idaṃ me phalaṃ, gaṇhatha na’’nti evaṃ <hi rend="bold">appeti viya</hi> niyyāteti viya. ‘‘esa nayo’’ti avisesaṃ atidisitvā visesamattassa atthaṃ dassetuṃ <hi rend="bold">‘‘apicā’’</hi>tiādi vuttaṃ. nanu cāyaṃ jāti parinipphannā, saṅkhatabhāvā ca na hoti vikārabhāvato, tathā jarāmaraṇaṃ, tassa kathaṃ sā hetu hotīti codanaṃ sandhāyāha <pb ed="P" n="2.0126"/> <hi rend="bold">‘‘jarāmaraṇassa hī’’</hi>tiādi. tabbhāve bhāvo, tadabhāve ca abhāvo jarāmaraṇassa jātiyā upanissayatā.</p>

<p rend="bodytext" n="99"><hi rend="paranum">99</hi><hi rend="dot">.</hi> <hi rend="bold">okāsapariggaho</hi>ti pavattiṭṭhānapariggaho. <hi rend="bold">upapattibhave</hi> yujjati upapattikkhandhānaṃ yathāvuttaṭṭhānato aññattha anuppajjanato. <hi rend="bold">idha panā</hi>ti imasmiṃ sutte ‘‘kāmabhavo’’tiādinā āgate imasmiṃ ṭhāne. <hi rend="bold">kammabhave yujjati</hi> kāmabhavādijotanā visesato tassa jātiyā paccayabhāvatoti. tenāha <hi rend="bold">‘‘so hi jātiyā upanissayakoṭiyāva paccayo’’</hi>ti. nanu ca upapattibhavopi <pb ed="V" n="2.0086"/> jātiyā upanissayavasena paccayo hotīti? saccaṃ hoti, so pana na tathā padhānabhūto, kammabhavo pana padhānabhūto paccayo janakabhāvatoti. ‘‘so hi jātiyā’’tiādi vuttaṃ kāmabhavūpagaṃ kammaṃ kāmabhavo. esa nayo rūpārūpabhavesupi. <hi rend="bold">okāsapariggahova kato</hi>‘‘kimhicī’’ti iminā sattapariggahassa katattā.</p>

<p rend="bodytext" n="100"><hi rend="paranum">100</hi><hi rend="dot">.</hi> <hi rend="bold">tiṇṇa</hi>mpi <hi rend="bold">kammabhavāna</hi>nti kāmakammabhavādīnaṃ tiṇṇampi kammabhavānaṃ.<hi rend="bold"> tiṇṇañca upapattibhavāna</hi>nti kāmupapattibhavādīnaṃ tiṇṇañca upapattibhavānaṃ. <hi rend="bold">tathā</hi> <pb ed="M" n="2.0097"/> <hi rend="bold">sesānipī</hi>ti diṭṭhupādānādīni sesupādānānipi tiṇṇampi kammabhavānaṃ, tiṇṇañca upapattibhavānaṃ paccayoti attho. <hi rend="bold">itī</hi>ti evaṃ vuttanayena. dvādasa kammabhavā dvādasa upapattibhavāti <hi rend="bold">catuvīsatibhavā veditabbā.</hi> yasmā kammabhavassa paccayabhāvamukheneva upādānaṃ upapattibhavassa paccayo nāma hoti, na aññathā, tasmā upādānaṃ kammabhavassa ujukameva paccayabhāvoti āha <hi rend="bold">‘‘nippariyāyenettha dvādasa kammabhavā labbhantī’’</hi>ti. <hi rend="bold">tesa</hi>nti kammabhavānaṃ. <hi rend="bold">sahajātakoṭiyā</hi>ti akusalassa kammabhavassa sahajātaṃ upādānaṃ sahajātakoṭiyā, itaraṃ anantarūpanissayādivasena upanissayakoṭiyā, kusalassa kammabhavassa pana <pb ed="P" n="2.0127"/> upanissayakoṭiyāva paccayo. ettha ca yathā aññamaññanissayasampayuttaatthiavigatādipaccayānaṃ sahajātapaccayena ekasaṅgahataṃ dassetuṃ ‘‘sahajātakoṭiyā’’ti vuttaṃ, evaṃ ārammaṇūpanissayaanantarūpanissayapakatūpanissayānaṃ ekajjhaṃ gahaṇavasena <hi rend="bold">‘‘upanissayakoṭiyā’’</hi>ti vuttanti <hi rend="bold">daṭṭhabbaṃ.</hi></p>

<p rend="bodytext" n="101"><hi rend="paranum">101</hi><hi rend="dot">.</hi> <hi rend="bold">upādānassā</hi>ti ettha kāmupādānassa <hi rend="bold">taṇhā</hi> upanissayakoṭiyāva paccayo, sesupādānānaṃ <hi rend="bold">sahajātakoṭiyāpi upanissayakoṭiyāpi</hi> viññāṇādi ca vedanāpariyosānā vipākavidhīti katvā.</p>

<p rend="bodytext" n="102"><hi rend="paranum">102</hi><hi rend="dot">.</hi> <hi rend="bold">yadidaṃ vedanāti ettha vipākavedanā</hi>ti tameva tāva <hi rend="bold">upanissayakoṭiyā paccayo</hi> itarakoṭiyā asambhavato. <hi rend="bold">aññā</hi>ti kusalākusalakiriyavedanā. <hi rend="bold">aññathāpī</hi>ti sahajātakoṭiyāpi.</p>

<p rend="bodytext" n="103"><hi rend="paranum">103</hi><hi rend="dot">.</hi> <hi rend="bold">ettāvatā</hi>ti jarāmaraṇādīnaṃ paccayaparamparādassanavasena pavattāya ettakāya desanāya. <hi rend="bold">purimataṇha</hi>nti purimabhavasiddhaṃ taṇhaṃ. ‘‘esa paccayo taṇhāya, yadidaṃ vedanā’’ti vatvā tadanantaraṃ ‘‘phassapaccayā vedanāti iti kho panetaṃ vutta’’ntiādinā vedanāya paccayabhūtassa phassassa uddharaṇaṃ aññesu suttesu āgatanayena paṭiccasamuppādassa desanāmaggo<pb ed="V" n="2.0087"/>, taṃ pana anotaritvā samudācārataṇhādassanamukheneva taṇhāmūlakadhamme desento āciṇṇadesanāmaggato okkamanto viya, tañca desanaṃ passato appavattanti pasayha balakkārena desento viya ca hotīti āha <hi rend="bold">‘‘idānī’’</hi>tiādi. <hi rend="bold">dve taṇhā</hi>ti idhādhippetataṇhā eva <pb ed="M" n="2.0098"/> dvidhā bhindanto āha. <hi rend="bold">esanataṇhā</hi>ti bhogānaṃ pariyesanavasena pavattataṇhā. <hi rend="bold">esitataṇhā</hi>ti pariyiṭṭhesu bhogesu uppajjamānataṇhā. <hi rend="bold">samudācārataṇhāyā</hi>ti pariyuṭṭhānavasena pavattataṇhāya. <hi rend="bold">duvidhāpesā vedanaṃ paṭicca taṇhā</hi> <pb ed="P" n="2.0128"/> <hi rend="bold">nāma vedanāpaccayā ca</hi> appaṭiladdhānaṃ bhogānaṃ paṭilābhāya pariyesanā, laddhesu ca tesupātabyatāpattiādi hotīti.</p>

<p rend="bodytext">paritassanavasena pariyesati etāyāti <hi rend="bold">pariyesanā.</hi> āsayato, payogato ca pariyesanā tathāpavatto cittuppādo. tenāha <hi rend="bold">‘‘taṇhāya sati hotī’’</hi>ti. <hi rend="bold">rūpādiārammaṇapaṭilābho</hi>ti savatthukānaṃ rūpādiārammaṇānaṃ gavesanavasena, pavattiyaṃ pana apariyiṭṭhaṃyeva labbhati, tampi atthato pariyesanāya laddhameva nāma tathārūpassa kammassa pubbekatattā eva labbhanato. tenāha <hi rend="bold">‘‘so hi pariyesanāya sati hotī’’</hi>ti. <hi rend="bold">sukhavinicchaya</hi>nti sukhaṃ visesato nicchinotīti sukhavinicchayo, sukhaṃ sabhāvato, samudayato, atthaṅgamanato, nissaraṇato ca yāthāvato jānitvā pavattañāṇaṃ, taṃ sukhavinicchayaṃ. <hi rend="bold">jaññā</hi>ti jāneyya. ‘‘subhasukha’’ntiādikaṃ ārammaṇe abhūtākāraṃ vividhaṃ ninnabhāvena nicchinoti āropetīti <hi rend="bold">vinicchayo.</hi> assādānupassanataṇhādiṭṭhiyāpi evameva vinicchayabhāvo veditabbo. imasmiṃ pana sutte vitakkoyeva āgatoti yojanā. <hi rend="bold">imasmiṃ pana sutte</hi>ti sakkapañhasutte. (dī॰ ni॰ 2.358) tattha hi ‘‘chando kho, devānaṃ inda, vitakkanidāno’’ti āgataṃ. <hi rend="bold">idhā</hi>ti imasmiṃ <hi rend="bold">mahānidānasutte.</hi> <hi rend="bold">‘‘vitakkeneva vinicchinātī’’</hi>ti etena ‘‘vinicchīyati etenāti vinicchayo’’ti vinicchaya-saddassa karaṇasādhanamāha. <hi rend="bold">‘‘ettaka’’</hi>ntiādi vinicchayanākāradassanaṃ.</p>

<p rend="bodytext">chandanaṭṭhena chando, evaṃ rañjanaṭṭhena rāgo, svāyaṃ anāsevanatāya mando hutvā pavatto idhādhippetoti āha <hi rend="bold">‘‘dubbalarāgassādhivacana’’</hi>nti. <hi rend="bold">ajjhosāna</hi>nti taṇhādiṭṭhivasena abhinivisanaṃ. ‘‘mayhaṃ <pb ed="P" n="2.0129"/> ida’’nti hi taṇhāgāho yebhuyyena attaggāhasannissayova hoti. tenāha ‘‘ahaṃ mama’’nti, <hi rend="bold">‘‘balavasanniṭṭhāna’’</hi>nti ca tesaṃ gāhānaṃ thirabhāvappattimāha. <hi rend="bold">taṇhādiṭṭhivasena pariggahakaraṇa</hi>nti ‘‘ahaṃ mama’’nti balavasanniṭṭhānavasena abhiniviṭṭhassa <pb ed="M" n="2.0099"/> attattaniyaggāhavatthuno aññāsādhāraṇaṃ viya katvā pariggahetvā ṭhānaṃ, tathāpavatto lobhasahagatacittuppādo. attanā pariggahitassa vatthuno yassa vasena parehi sādhāraṇabhāvassa asahamāno <pb ed="V" n="2.0088"/> hoti puggalo, so dhammo <hi rend="bold">asahanatā. evaṃ vacanatthaṃ vadanti</hi> niruttinayena. saddalakkhaṇe pana yassa dhammassa vasena macchariyayogato puggalo maccharo, tassa bhāvo, kammaṃ vā <hi rend="bold">macchariyaṃ,</hi> macchero dhammo. macchariyassa balavabhāvato ādarena rakkhaṇaṃ ārakkhoti āha <hi rend="bold">‘‘dvāra…pe॰… suṭṭhu rakkhaṇa’’</hi>nti. attano phalaṃ karotīti <hi rend="bold">karaṇaṃ,</hi> yaṃ kiñci kāraṇaṃ, adhikaṃ karaṇanti <hi rend="bold">adhikaraṇaṃ,</hi> visesakāraṇaṃ. visesakāraṇañca bhogānaṃ ārakkhadaṇḍādānādianatthasambhavassāti vuttaṃ <hi rend="bold">‘‘ārakkhādhikaraṇa’’</hi>ntiādi. <hi rend="bold">paranisedhanattha</hi>nti māraṇādinā paresaṃ vibādhanatthaṃ. ādīyati etenāti <hi rend="bold">ādānaṃ,</hi> daṇḍassa ādānaṃ <hi rend="bold">daṇḍādānaṃ,</hi> abhibhavitvā paraviheṭhanacittuppādo. <hi rend="bold">satthādāne</hi>pi eseva nayo. hatthaparāmāsādivasena kāyena kātabbakalaho <hi rend="bold">kāyakalaho.</hi> mammaghaṭṭanādivasena vācāya kātabbakalaho <hi rend="bold">vācākalaho.</hi> virujjhanavasena virūpaṃ gaṇhāti etenāti <hi rend="bold">viggaho.</hi> viruddhaṃ vadati etenāti <hi rend="bold">vivādo. tuvaṃ tuva</hi>nti agāravavacanasahacaraṇato tuvaṃ tuvaṃ, sabbete tathāpavattā dosasahagatacittuppādā veditabbā. tenāha bhagavā ‘‘aneke pāpakā akusalā dhammā sambhavantī’’ti (dī॰ ni॰ 2.104).</p>

<p rend="bodytext" n="112"><hi rend="paranum">112</hi><hi rend="dot">.</hi> <hi rend="bold">desanaṃ nivattesī</hi>ti ‘‘taṇhaṃ paṭicca pariyesanā’’tiādinā anulomanayena pavattitaṃ desanaṃ paṭilomanayena <pb ed="P" n="2.0130"/> puna ‘‘ārakkhādhikaraṇa’’nti ārabhanto nivattesi. <hi rend="bold">pañcakāmaguṇikarāgavasenā</hi>ti ārammaṇabhūtā pañca kāmaguṇā etassa atthīti pañcakāmaguṇiko, tattha rañjanavasena abhiramaṇavasena pavattarāgo, tassa vasena <hi rend="bold">uppannā</hi> rañjanavasena taṇhāyanavasena pavattā <hi rend="bold">rūpāditaṇhāva</hi> kāmesu taṇhāti <hi rend="bold">kāmataṇhā.</hi> bhavati atthi sabbakālaṃ tiṭṭhatīti pavattā bhavadiṭṭhi uttarapadalopena <hi rend="bold">bhavo,</hi> taṃsahagatā taṇhā <hi rend="bold">bhavataṇhā.</hi> vibhavati vinassati ucchijjatīti pavattā vibhavadiṭṭhi <hi rend="bold">vibhavo</hi> uttarapadalopena, taṃsahagatā taṇhā <hi rend="bold">vibhavataṇhā</hi>ti āha <hi rend="bold">‘‘sassatadiṭṭhī’’</hi>tiādi. <hi rend="bold">ime dve dhammā</hi>ti <pb ed="M" n="2.0100"/> ‘‘esa paccayo upādānassa, yadidaṃ taṇhā’’ti (dī॰ ni॰ 2.101) evaṃ vuttā vaṭṭamūlataṇhā ca ‘‘taṇhaṃ paṭicca pariyesanā’’ti (dī॰ ni॰ 2.103) evaṃ vuttā samudācārataṇhā cāti ime dve dhammā. <hi rend="bold">vaṭṭamūlasamudācāravasenā</hi>ti vaṭṭamūlavasena ceva samudācāravasena ca. <hi rend="bold">dvīhi koṭṭhāsehī</hi>ti dvīhi bhāgehi. dvīhi avayavehi samosaranti nibbattanavasena samaṃ vattanti itoti <hi rend="bold">samosaraṇaṃ,</hi> paccayo, ekaṃ samosaraṇaṃ etāsanti <hi rend="bold">ekasamosaraṇā.</hi> kena pana ekasamosaraṇāti āha <hi rend="bold">‘‘vedanāyā’’</hi>ti. dvepi hi taṇhā vedanāpaccayā evāti. tenāha <hi rend="bold">‘‘vedanāpaccayena ekapaccayā’’</hi>ti. tato tato osaritvā āgantvā samavasanaṭṭhānaṃ <hi rend="bold">osaraṇa samosaraṇaṃ.</hi> vedanāya <pb ed="V" n="2.0089"/> samaṃ saha ekasmiṃ ārammaṇe osaraṇakapavattanakā vedanā samosaraṇāti āha <hi rend="bold">‘‘idaṃ sahajātasamosaraṇaṃ nāmā’’</hi>ti.</p>

<p rend="bodytext" n="113"><hi rend="paranum">113</hi><hi rend="dot">.</hi> <hi rend="bold">sabbe</hi>ti uppattidvāravasena bhinditvā vuttā <hi rend="bold">savipākaphassā</hi> eva viññāṇādi vedanāpariyosānā vipākavithīti <pb ed="P" n="2.0131"/> katvā. paṭiccasamuppādakathā nāma vaṭṭakathāti āha <hi rend="bold">‘‘ṭhapetvā cattāro lokuttaravipākaphasse’’</hi>ti. <hi rend="bold">bahudhā</hi>ti bahuppakārena. ayañhi pañcadvāre cakkhupasādādivatthukānaṃ pañcannaṃ vedanānaṃ cakkhusamphassādiko phasso sahajātaaññamaññanissayavipākaāhārasampayuttaatthiavigatavasena aṭṭhadhā paccayo hoti. sesānaṃ pana ekekasmiṃ dvāre sampaṭicchanasantīraṇatadārammaṇavasena pavattānaṃ kāmāvacaravipākavedanānaṃ cakkhusamphassādiko phasso upanissayavasena ekadhāva paccayo hoti. manodvārepi tadārammaṇavasena pavattānaṃ kāmāvacaravipākavedanānaṃ sahajātamanosamphasso tatheva aṭṭhadhā paccayo hoti, tathā paṭisandhibhavaṅgacutivasena pavattānaṃ tebhūmakavipākavedanānaṃ. yā pana tā manodvāre tadārammaṇavasena pavattā kāmāvacaravedanā, tāsaṃ manodvārāvajjanasampayutto manosamphasso upanissayavasena ekadhāva paccayo hotīti evaṃ phasso bahudhā vedanāya paccayo hotīti veditabbaṃ.</p>

<p rend="bodytext" n="114"><hi rend="paranum">114</hi><hi rend="dot">.</hi> <hi rend="bold">vedanādīna</hi>nti vedanāsaññāsaṅkhāraviññāṇānaṃ. <hi rend="bold">asadisabhāvā</hi>ti anubhavanasañjānanābhisaṅkharaṇavijānanabhāvā. te hi aññamaññavidhurena vedayitādirūpena ākiriyanti paññāyantīti <hi rend="bold">ākārāti vuccanti. teyevā</hi>ti <pb ed="M" n="2.0101"/> vedanādīnaṃ te eva vedayitādiākārā. <hi rend="bold">sādhukaṃ dassiyamānā</hi>ti sakkaccaṃ paccakkhato viya pakāsiyamānā. <hi rend="bold">taṃ taṃ līnamatthaṃ gamentī</hi>ti ‘‘arūpaṭṭho ārammaṇābhimukhanamanaṭṭho’’ti evamādikaṃ taṃ taṃ līnaṃ apākaṭamatthaṃ gamenti ñāpentīti <hi rend="bold">liṅgāni. tassa tassa sañjānanahetuto</hi>ti tassa tassa arūpaṭṭhādikassa sallakkhaṇassa kāraṇattā. nimīyanti anumīyanti etehīti <hi rend="bold">nimittāni. tathā tathā</hi> arūpabhāvādippakārena, vedayitādippakārena ca <hi rend="bold">uddisitabbato</hi> kathetabbato <hi rend="bold">uddesā. tasmā</hi>ti ‘‘asadisabhāvā’’tiādinā vuttamevatthaṃ kāraṇabhāvena paccāmasati. yasmā vedanādīnaṃ aññamaññaasadisabhāvā yathāvuttenatthena ākārādayo, tasmā <hi rend="bold">ayaṃ</hi> idāni vuccamāno ettha pāḷipade <hi rend="bold">attho.</hi></p>

<p rend="bodytext"><hi rend="bold">nāmasamūhassā</hi>ti ārammaṇābhimukhaṃ namanaṭṭhena ‘‘nāma’’nti laddhasamaññassa <pb ed="P" n="2.0132"/> vedanādicatukkhandhasaṅkhātassa arūpadhammapuñjassa. <hi rend="bold">paññattī</hi>ti ‘‘nāmakāyo arūpakalāpo arūpino <pb ed="V" n="2.0090"/> khandhā’’tiādikā paññāpanā hoti. cetanāpadhānattā saṅkhārakkhandhadhammānaṃ <hi rend="bold">‘‘saṅkhārānaṃ cetanākāre’’</hi>tiādi vuttaṃ. tathā hi <hi rend="bold">suttantabhājanīye</hi> saṅkhārakkhandhavibhajane ‘‘yā cetanā sañcetanā sañcetayitatta’’nti (vibha॰ 249 abhidhammabhājanīye) cetanāva niddiṭṭhā. <hi rend="bold">asatī</hi>ti asantesu. vacanavipallāsena hi evaṃ vuttaṃ. <hi rend="bold">cattāro khandhe vatthuṃ katvā</hi>ti vedanā saññā cittaṃ cetanādayoti ime catukkhandhasaññite nissayapaccayabhūte dhamme vatthuṃ katvā. ayañca nayo pañcadvārepi sambhavatīti <hi rend="bold">‘‘manodvāre’’</hi>ti visesitaṃ. <hi rend="bold">adhivacanasamphassavevacano</hi>ti adhivacanamukhena paññattimukhena gahetabbattā ‘‘adhivacanasamphasso’’ti laddhanāmo. <hi rend="bold">so</hi>ti manosamphasso. pañcavokāre ca hadayavatthuṃ nissāya labbhanato <hi rend="bold">rūpakāye paññāyateva,</hi> ayaṃ pana nayo idha na icchito vedanādipaṭikkhepavasena asambhavapariyāyassa jotitattāti <hi rend="bold">‘‘pañcapasāde vatthuṃ katvā uppajjeyyā’’</hi>ti attho vutto. na hi vedanāsannissayena vinā pañcapasāde vatthuṃ katvā manosamphassassa sambhavo atthi. uppattiṭṭhāne asati anuppattiṭṭhānato phalassa uppatti nāma kadācipi natthīti imamatthaṃ yathādhigatassa atthassa nidassanavasena dassento <hi rend="bold">‘‘ambarukkhe’’</hi>tiādimāha<pb ed="M" n="2.0102"/>. <hi rend="bold">rūpakāyato</hi>ti kevalaṃ rūpakāyato. <hi rend="bold">tassā</hi>ti manosamphassassa.</p>

<p rend="bodytext">virodhipaccayasannipāte vibhūtatarā visadisuppatti, tasmiṃ vā sati attano santāne vijjamānasseva visadisuppattihetubhāvo <hi rend="bold">ruppanākāro.</hi> so eva ruppanākāro vatthusappaṭighādikaṃ taṃ taṃ līnamatthaṃ gametīti <hi rend="bold">liṅgaṃ.</hi> tassa tassa sañjānanahetuto <hi rend="bold">nimittaṃ.</hi> tathā tathā uddisitabbato <hi rend="bold">uddeso</hi>ti evamettha ākārādayo atthato <pb ed="P" n="2.0133"/> veditabbā. vatthārammaṇānaṃ aññamaññapaṭihananaṃ <hi rend="bold">paṭigho,</hi> tato paṭighato jāto <hi rend="bold">paṭighasamphasso.</hi> tenāha <hi rend="bold">‘‘sappaṭigha’’</hi>ntiādi. <hi rend="bold">nāmakāyato</hi>ti kevalaṃ nāmakāyato. <hi rend="bold">tassā</hi>ti paṭighasamphassassa. sesaṃ paṭhamapañhe vuttanayameva.</p>

<p rend="bodytext"><hi rend="bold">ubhayavasenā</hi>ti nāmakāyo rūpakāyoti ubhayasannissayassa adhivacanasamphasso paṭighasamphassoti ubhayasamphassassa vasena.</p>

<p rend="bodytext"><hi rend="bold">visuṃ visuṃ paccayaṃ dassetvā</hi>ti byatirekamukhena paccekaṃ nāmakāyarūpakāyasaññitaṃ paccayaṃ dassetvā. <hi rend="bold">tesa</hi>nti phassānaṃ. <hi rend="bold">avisesato</hi>ti visesaṃ akatvā sāmaññato. <hi rend="bold">dassetu</hi>nti byatirekamukheneva dassetuṃ. <hi rend="bold">eseva hetū</hi>ti esa chasupi dvāresu pavatto nāmarūpasaṅkhāto hetu yathārahaṃ dvinnampi phassānaṃ. idāni taṃ yathārahaṃ pavattiṃ vibhajitvā dassetuṃ <hi rend="bold">‘‘cakkhudvārādīsu hī’’</hi>tiādi vuttaṃ.</p>

<p rend="bodytext"><hi rend="bold">sampayuttakā</hi> <pb ed="V" n="2.0091"/> <hi rend="bold">khandhā</hi>ti phassena sampayuttā vedanādayo khandhā. āvajjanassāpi sampayuttakkhandhaggahaṇenevettha gahaṇaṃ daṭṭhabbaṃ tadavinābhāvato. parato <hi rend="bold">manosamphasse</hi>pi eseva nayo. <hi rend="bold">pañcavidhopī</hi>ti cakkhusamphassādivasena pañcavidhopi. <hi rend="bold">so phasso</hi>ti paṭighasamphasso. <hi rend="bold">bahudhā</hi>ti bahuppakārena. tathā hi vipākanāmaṃ vipākassa anekabhedassa manosamphassassa sahajātaaññamaññanissayavipākasampayuttaatthiavigatavasena sattadhā paccayo hoti. yaṃ panettha āhārakiccaṃ, taṃ āhārapaccayavasena. yaṃ indriyakiccaṃ, taṃ indriyapaccayavasena paccayo hoti. avipākaṃ pana nāmaṃ avipākassa manosamphassassa ṭhapetvā vipākapaccayaṃ itaresaṃ vasena paccayo hoti. rūpaṃ pana cakkhāyatanādibhedaṃ cakkhusamphassādikassa pañcavidhassa phassassa nissayapurejātaindriyavippayuttaatthiavigatavasena <pb ed="P" n="2.0134"/><pb ed="M" n="2.0103"/> chadhā paccayo hoti. rūpāyatanādibhedaṃ tassa pañcavidhassa ārammaṇapurejātaatthiavigatavasena catudhā paccayo hoti. manosamphassassa pana tāni rūpāyatanādīni, dhammārammaṇañca tathā ca ārammaṇapaccayamatteneva paccayo hoti. vatthurūpaṃ pana manosamphassassa nissayapurejātavippayuttaatthiavigatavasena pañcadhā paccayo hoti. evaṃ <hi rend="bold">nāmarūpaṃ assa</hi> phassassa bahudhā <hi rend="bold">paccayo hotī</hi>ti veditabbaṃ.</p>

<p rend="bodytext" n="115"><hi rend="paranum">115</hi><hi rend="dot">.</hi> paṭhamuppattiyaṃ viññāṇaṃ nāmarūpassa visesapaccayoti imamatthaṃ byatirekamukhena dassetuṃ pāḷiyaṃ ‘‘mātukucchimhi na okkamissathā’’tiādi vuttaṃ. gabbhaseyyakapaṭisandhi hi bāhirato mātukucchiṃ okkamantassa viya hontīpi atthato yathāpaccayaṃ khandhānaṃ tattha paṭhamuppattiyeva. tenāha <hi rend="bold">‘‘pavisitvā…pe॰… na vattissathā’’</hi>ti. <hi rend="bold">suddha</hi>nti kevalaṃ viññāṇena amissitaṃ virahitaṃ. ‘‘avasesa’’nti idaṃ nāmāpekkhaṃ, tasmā <hi rend="bold">avasesaṃ nāmarūpa</hi>nti imaṃ viññāṇaṃ ṭhapetvā avasesaṃ nāmarūpaṃ vāti attho. <hi rend="bold">paṭisandhivasena okkanta</hi>nti paṭisandhiggahaṇavasena, mātukucchiṃ okkamantassa vā paṭhamāvayavabhāvena otiṇṇaṃ. <hi rend="bold">vokkamissathā</hi>ti santativicchedaṃ vināsaṃ upagamissatha, taṃ pana maraṇaṃ nāma hotīti āha <hi rend="bold">‘‘cutivasenā’’</hi>ti. <hi rend="bold">assā</hi>ti viññāṇassa, tañca kho viññāṇasāmaññavasena vuttaṃ. tenāha <hi rend="bold">‘‘tasseva cittassa nirodhenā’’</hi>ti, paṭisandhicittasseva nirodhenāti attho. <hi rend="bold">tato</hi>ti paṭisandhicittato. paṭisandhicittassa, tato dutiyatatiyacittānaṃ vā nirodhena cuti na hotīti vuttamatthaṃ yuttito vibhāvetuṃ <hi rend="bold">‘‘paṭisandhicittena hī’’</hi>tiādi vuttaṃ. <hi rend="bold">etasmiṃ antare</hi>ti etasmiṃ soḷasacittakkhaṇe kāle. <hi rend="bold">antarāyo natthī</hi>ti ettha dārakassa tāva maraṇantarāyo mā hotu tadā cuticittassa asambhavato, mātu pana kathaṃ tadā maraṇantarāyābhāvoti? taṃ taṃ kālaṃ anatikkamitvā <pb ed="V" n="2.0092"/> tadantareyeva <pb ed="P" n="2.0135"/> cavanadhammāya gabbhaggahaṇasseva asambhavato. tenāha <hi rend="bold">‘‘ayañhi anokāso nāmā’’</hi>ti, cutiyāti adhippāyo.</p>

<p rend="bodytext"><hi rend="bold">paṭisandhicittena saddhiṃ samuṭṭhitarūpānī</hi>ti okkantikkhaṇe uppannakammajarūpāni vadati. tāni hi nippariyāyato paṭisandhicittena saddhiṃ samuṭṭhitarūpāni nāma, na utusamuṭṭhānāni paṭisandhicittassa uppādato pacchā samuṭṭhitattā. cittajāhārajānaṃ <pb ed="M" n="2.0104"/> pana tadā asambhavo eva. yāni paṭisandhicittena saddhiṃ samuṭṭhitarūpāni, tāni tividhāni tassa uppādakkhaṇe samuṭṭhitāni, ṭhitikkhaṇe samuṭṭhitāni, bhaṅgakkhaṇe samuṭṭhitānīti. tesu uppādakkhaṇe samuṭṭhitāni sattarasamassa bhavaṅgassa uppādakkhaṇe nirujjhanti, ṭhitikkhaṇe samuṭṭhitāni ṭhitikkhaṇe nirujjhanti, bhaṅgakkhaṇe samuṭṭhitāni bhaṅgakkhaṇe nirujjhanti. tattha ‘‘bhañjamāno dhammo bhañjamānassa dhammassa paccayo hotī’’ti na sakkā vattuṃ, uppāde, pana ṭhitiyañca na na sakkāti ‘‘sattarasamassa bhavaṅgassa uppādakkhaṇe, ṭhitikkhaṇe ca dharantānaṃ vasena tassa paccayampi dātuṃ na sakkontī’’ti vuttaṃ. rūpakāyūpatthambhitasseva hi nāmakāyassa pañcavokāre pavattīti. tehi rūpadhammehi tassa cittassa balavataraṃ sandhāyāha <hi rend="bold">‘‘sattarasamassa…pe॰… pavatti pavattatī’’</hi>ti. <hi rend="bold">paveṇī ghaṭiyatī</hi>ti aṭṭhacattālīsakammajassa <pb ed="P" n="2.0136"/> rūpapaveṇī sambandhā hutvā pavattati. paṭhamañhi paṭisandhicittaṃ, tato yāva soḷasamaṃ bhavaṅgacittaṃ, tesu ekekassa uppādaṭhitibhaṅgavasena tayo tayo khaṇā. tattha ekekassa cittassa tīsu tīsu khaṇesu samatiṃsa samatiṃsa kammajarūpāni uppajjanti. iti soḷasatikā aṭṭhacattālīsaṃ honti. esa nayo tato paresupi. taṃ sandhāya vuttaṃ ‘‘aṭṭhacattālīsakammajassa rūpapaveṇī sambandhā hutvā pavattatī’’ti. <hi rend="bold">sace pana na sakkontī</hi>ti paṭisandhicittena saddhiṃ samuṭṭhitarūpāni sattarasamassa bhavaṅgassa paccayaṃ dātuṃ sace na sakkonti. yadi hi paṭisandhicittato sattarasamaṃ cuticittaṃ siyā, paṭisandhicittassa ṭhitibhaṅgakkhaṇesupi kammajarūpaṃ na uppajjeyya, pageva bhavaṅgacittakkhaṇesu. tathā sati nattheva tassa cittassa paccayalābhoti pavatti nappavattati, paveṇī na ghaṭiyateva, aññadatthu vicchijjati. tenāha <hi rend="bold">‘‘vokkamatiti</hi> <hi rend="bold">nāma hotī’’</hi>tiādi.</p>

<p rend="bodytext"><hi rend="bold">itthattāyā</hi>ti itthaṃpakāratāya. yādiso gabbhaseyyakassa attabhāvo, taṃ sandhāyetaṃ vuttaṃ. tassa ca pañcakkhandhā anūnā eva hontīti āha <hi rend="bold">‘‘evaṃ paripuṇṇapañcakkhandhabhāvāyā’’</hi>ti. <hi rend="bold">upacchijjissathā</hi>ti santānavicchedena vicchindeyya. <hi rend="bold">suddhaṃ nāmarūpamevā</hi>ti viññāṇavirahitaṃ kevalaṃ nāmarūpameva. avayavānaṃ pāripūri <hi rend="bold">vuḍḍhi.</hi> thirabhāvappatti <hi rend="bold">virūḷhi.</hi> mahallakabhāvappatti <hi rend="bold">vepullaṃ.</hi> tāni <pb ed="V" n="2.0093"/> ca yathākkamaṃ paṭhamādivayavasena hontīti vuttaṃ <hi rend="bold">‘‘paṭhamavayavasenā’’</hi>tiādi. <hi rend="bold">vā</hi>-saddo aniyamattho, tena vassasahassadvayādīnaṃ saṅgaho daṭṭhabbo.</p>

<p rend="bodytext"><hi rend="bold">viññāṇamevā</hi>ti <pb ed="M" n="2.0105"/> niyamavacanaṃ, ito bāhirakappitassa attano, issarādīnañca paṭikkhepapadaṃ, na avijjādiphassādipaṭikkhepapadaṃ paṭiyogīnivattanapadattā avadhāraṇassa. tenāha <hi rend="bold">‘‘eseva hetū’’</hi>tiādi. ayañca nayo heṭṭhāpi sabbapadesu yathārahaṃ vattabbo. idāni viññāṇameva nāmarūpassa padhānakāraṇanti imamatthaṃ opammavasena vibhāvetuṃ <hi rend="bold">‘‘yathā hī’’</hi>tiādi vuttaṃ. paccekaṃ viya samuditassāpi nāmarūpassa viññāṇena vinā attakiccāsamatthataṃ dassetuṃ <hi rend="bold">‘‘tvaṃ nāmarūpaṃ nāmā’’</hi>ti ekajjhaṃ gahaṇaṃ. <hi rend="bold">purecārike</hi>ti pubbaṅgameva. viññāṇañhi <pb ed="P" n="2.0137"/> sahajātadhammānaṃ pubbaṅgamaṃ. tenāha bhagavā ‘‘manopubbaṅgamā dhammā’’ti. (dha॰ pa॰ 1; netti॰ 90, 92; peṭako॰ 13, 83) <hi rend="bold">bahudhā</hi>ti anekappakārena <hi rend="bold">paccayo hoti. </hi></p>

<p rend="bodytext">kathaṃ? vipākanāmassa hi paṭisandhiyaṃ aññaṃ vā viññāṇaṃ sahajātaaññamaññanissayavipākaāhāraindriyasampayuttaatthiavigatapaccayehi navadhā paccayo hoti. vatthurūpassa paṭisandhiyaṃ sahajātaaññamaññanissayavipākaāhāraindriyavippayuttaatthiavigatapaccayehi navadhā paccayo hoti. ṭhapetvā pana vatthurūpaṃ sesarūpassa imesu navasu aññamaññapaccayaṃ apanetvā sesehi aṭṭhahi paccayehi paccayo hoti. abhisaṅkhāraviññāṇaṃ pana asaññasattarūpassa, pañcavokāre vā kammajassa suttantikapariyāyato upanissayavasena ekadhāva paccayo hoti. avasesañhi paṭhamabhavaṅgato pabhuti sabbampi viññāṇaṃ tassa nāmarūpassa yathārahaṃ paccayo hotīti veditabbaṃ. ayamettha saṅkhepo, vitthārato pana paccayanaye dassiyamāne sabbāpi mahāpakaraṇakathā ānetabbā hotīti na vitthāritā. kathaṃ panetaṃ paccetabbaṃ ‘‘paṭisandhināmarūpaṃ viññāṇapaccayā hotī’’ti? suttato, yuttito ca. pāḷiyañhi ‘‘cittānuparivattino dhammā’’tiādinā (dha॰ sa॰ mātikā 62) nayena bahudhā vedanādīnaṃ viññāṇapaccayatā āgatā. yuttito pana idha cittajena rūpena diṭṭhena adiṭṭhassāpi rūpassa viññāṇaṃ paccayo hotīti viññāyati. cittehi pasanne, appasanne vā tadanurūpāni rūpāni uppajjamānāni diṭṭhāni, diṭṭhena ca adiṭṭhassa anumānaṃ hotīti. iminā idha ‘‘diṭṭhena cittajarūpena adiṭṭhassāpi paṭisandhirūpassa viññāṇaṃ paccayo hotī’’ti paccetabbametaṃ<pb ed="P" n="2.0138"/>. kammasamuṭṭhānassāpi hi rūpassa cittasamuṭṭhānassa viya viññāṇapaccayatā paṭṭhāne āgatāti.</p>

<p rend="bodytext" n="116"><hi rend="paranum">116</hi><hi rend="dot">.</hi> idha <pb ed="V" n="2.0094"/><pb ed="M" n="2.0106"/> <hi rend="bold">samudaya</hi>-saddo samudāya-saddo viya samūhapariyāyoti āha <hi rend="bold">‘‘dukkharāsisambhavo’’</hi>ti. <hi rend="bold">ekako</hi>ti asahāyo rājaparisārahito. <hi rend="bold">passeyyāma te rājabhāvaṃ</hi> amhehi vināti adhippāyo. yathārahaṃ parisaṃ rañjetīti hi <hi rend="bold">rājā. atthato</hi>ti atthasiddhito avadantampi <hi rend="bold">vadati viya. ‘‘hadayavatthu’’</hi>nti imināva tannissayopi gahito vāti daṭṭhabbaṃ. ānantariyabhāvato nissayanissayopi ‘‘nissayo’’ tveva vuccatīti. <hi rend="bold">paṭisandhiviññāṇaṃ nāma bhaveyyāsi,</hi> netaṃ ṭhānaṃ vijjatīti attho. tenāha <hi rend="bold">‘‘passeyyāmā’’</hi>tiādi. <hi rend="bold">bahudhā</hi>ti anekadhā <hi rend="bold">paccayo hoti.</hi> kathaṃ? nāmaṃ tāva paṭisandhiyaṃ sahajātaaññamaññanissayavipākasampayuttaatthiavigatapaccayehi sattadhā viññāṇassa paccayo hotīti. kiñci panettha hetupaccayena, kiñci āhārapaccayenāti evaṃ aññathāpi paccayo hoti. avipākaṃ pana nāmaṃ yathāvuttesu paccayesu ṭhapetvā vipākapaccayaṃ itarehi chahi paccayehi paccayo hoti. kiñci panettha hetupaccayena, kiñci āhārapaccayenāti aññathāpi paccayo hoti, tañca kho pavattiyaṃyeva, na paṭisandhiyaṃ. rūpato pana hadayavatthu paṭisandhiyaṃ viññāṇassa sahajātaaññamaññanissayavippayuttaatthi avigatapaccayehi chadhāva paccayo hoti. pavattiyaṃ pana sahajātaaññamaññapaccayavajjitehi pañcahi purejātapaccayena saha teheva paccayehi paccayo hoti. cakkhāyatanādibhedaṃ pana pañcavidhampi rūpaṃ yathākkamaṃ cakkhuviññāṇādibhedassa viññāṇassa nissayapurejātaindriyavippayuttaatthiavigatapaccayehi paccayo hotīti evaṃ nāmarūpaṃ viññāṇassa bahudhā paccayo hotīti veditabbaṃ.</p>

<p rend="bodytext">yvāyamanukkamena viññāṇassa nāmarūpaṃ, paṭisandhināmarūpassa<pb ed="P" n="2.0139"/>, ca viññāṇaṃ pati paccayabhāvo, so kadāci viññāṇassa sātisayo, kadāci nāmarūpassa, kadāci ubhinnaṃ sadisoti tividhopi so <hi rend="bold">‘‘ettāvatā’’</hi>ti padena ekajjhaṃ gahitoti dassento <hi rend="bold">‘‘viññāṇe…pe॰… pavattesū’’</hi>ti vatvā puna yamidampi viññāṇaṃ nāmarūpasaññitānaṃ pañcannaṃ khandhānaṃ aññamaññanissayena pavattānaṃ ettakena sabbā saṃsāravaṭṭappavattīti imamatthaṃ dassento <hi rend="bold">‘‘ettakena…pe॰… paṭisandhiyo’’</hi>ti āha. tattha <hi rend="bold">ettakenā</hi>ti ettakeneva, na ito aññena kenaci kārakavedakasabhāvena attanā, issarādinā vāti attho. antogadhāvadhāraṇañhetaṃ padaṃ.</p>

<p rend="bodytext"><hi rend="bold">vacanamattameva</hi> <pb ed="M" n="2.0107"/> <hi rend="bold">adhikiccā</hi>ti dāsādīsu sirivaḍḍhakādi-saddā viya atathattā vacanamattameva adhikāraṃ katvā <hi rend="bold">pavattassa.</hi> tenāha <hi rend="bold">‘‘atthaṃ adisvā’’</hi>ti. <hi rend="bold">vohārassā</hi>ti voharaṇamattassa. <hi rend="bold">patho</hi>ti pavattimaggo pavattiyā visayo. yasmā saraṇakiriyāvasena puggalo <hi rend="bold">‘‘sato’’</hi>ti vuccati, sampajānanakiriyāvasena <hi rend="bold">‘‘sampajāno’’</hi>ti, tasmā vuttaṃ <hi rend="bold">‘‘kāraṇāpadesavasenā’’</hi>ti. kāraṇaṃ <pb ed="V" n="2.0095"/> niddhāretvā utti niruttīti. ekameva atthaṃ ‘‘paṇḍito’’tiādinā pakārato ñāpanato <hi rend="bold">‘‘paññattī’’</hi>ti vadanti. so eva hi ‘‘paṇḍito’’ti ca ‘‘byatto’’ti ca ‘‘medhāvī’’ti ca paññāpīyatīti. paṇḍiccappakārato pana <hi rend="bold">paṇḍito,</hi> veyyattiyappakārato <hi rend="bold">byatto</hi>ti paññāpīyatīti evaṃ pakārato paññāpanato paññatti. yasmā idha adhivacananiruttipaññattipadāni samānatthāni. sabbañca vacanaṃ adhivacanādibhāvaṃ bhajati, tasmā kesuci vacanavisesesu visesena pavattehi adhivacanādisaddehi sabbāni vacanāni paññattiatthappakāsanasāmaññena vuttānīti iminā adhippāyena ayamatthayojanā katāti veditabbā.</p>

<p rend="bodytext">atha vā <hi rend="bold">adhi</hi>-saddo uparibhāve, upari vacanaṃ <hi rend="bold">adhivacanaṃ. </hi> kassa upari? pakāsetabbassa atthassāti pākaṭo yamattho. adhīnaṃ vā vacanaṃ <hi rend="bold">adhivacanaṃ.</hi> kena adhīnaṃ? atthena. tathā taṃtaṃatthappakāsena <pb ed="P" n="2.0140"/> nicchitaṃ, niyataṃ vā vacanaṃ <hi rend="bold">nirutti.</hi> pathavīdhātupurisāditaṃtaṃpakārena ñāpanato <hi rend="bold">paññattī</hi>ti evaṃ adhivacanādipadānaṃ sabbavacanesu pavatti veditabbā, aññathā sirivaḍḍhakadhanavaḍḍhakappakārānameva niruttitā, ‘‘paṇḍito viyatto’’ti evaṃ pakārānameva ekameva atthaṃ tena tena pakārena ñāpentānaṃ paññattitā ca āpajjeyyāti. evaṃ tīhipi nāmehi vuttassa vohārassa pavattimaggopi saha viññāṇena nāmarūpanti ettāvatāva icchitabbo. tenāha <hi rend="bold">‘‘itī’’</hi>tiādi. <hi rend="bold">paññāya avacaritabba</hi>nti paññāya pavattitabbaṃ, ñeyyanti attho. tenāha <hi rend="bold">‘‘jānitabba’’</hi>nti. <hi rend="bold">vaṭṭa</hi>nti kilesavaṭṭaṃ, kammavaṭṭaṃ, vipākavaṭṭanti tividhampi vaṭṭaṃ. <hi rend="bold">vattatī</hi>ti pavattati. tayidaṃ ‘‘jāyethā’’tiādinā pañcahi padehi vuttassa atthassa nigamanavasena vuttaṃ. <hi rend="bold">ādi</hi>-saddena itthītipurisātiādīnampi saṅgaho daṭṭhabbo. <hi rend="bold">nāmapaññattatthāyā</hi>ti khandhādiphassādisattādiitthādināmassa paññāpanatthāya. vatthupi ettāvatāva. tenāha <hi rend="bold">‘‘khandhapañcakampi ettāvatāva paññāyatī’’</hi>ti. <hi rend="bold">ettāvatā</hi> ettakena, saha viññāṇena nāmarūpappavattiyāti attho.</p>

<p rend="subhead">attapaññattivaṇṇanā</p>

<p rend="bodytext" n="117"><hi rend="paranum">117</hi><hi rend="dot">.</hi> anusandhiyati <pb ed="M" n="2.0108"/> etenāti <hi rend="bold">anusandhi,</hi> heṭṭhā āgatadesanāya anusandhānavasena pavattā uparidesanā, sā paṭhamapadassa dassitā, idāni dutiyapadassa dassetabbāti tamatthaṃ dassento <hi rend="bold">‘‘iti bhagavā’’</hi>tiādimāha. <hi rend="bold">rūpi</hi>nti rūpavantaṃ. <hi rend="bold">paritta</hi>nti na vipulaṃ, appakanti attho. yasmā attā nāma koci paramatthato natthi. kevalaṃ pana diṭṭhigatikānaṃ parikappitamattaṃ<pb ed="V" n="2.0096"/>, tasmā yattha nesaṃ attasaññā, yathā cassa rūpibhāvādiparikappanā hoti, taṃ dassento <hi rend="bold">‘‘yo’’</hi>tiādimāha. <hi rend="bold">rūpiṃ paritta</hi>nti attano upaṭṭhitakasiṇarūpavasena rūpiṃ, tassa avaḍḍhitabhāvena parittaṃ. <hi rend="bold">paññapeti</hi> nīlakasiṇādivasena nānākasiṇalābhī. <hi rend="bold">ta</hi>nti attānaṃ<pb ed="P" n="2.0141"/>. <hi rend="bold">ananta</hi>nti kasiṇanimittassa appamāṇatāya paricchedassa anupaṭṭhānato antarahitaṃ. <hi rend="bold">ugghāṭetvā</hi>ti bhāvanāya apanetvā. <hi rend="bold">nimittaphuṭṭhokāsa</hi>nti tena kasiṇanimittena phuṭṭhappadesaṃ. <hi rend="bold">tesū</hi>ti catūsu arūpakkhandhesu. <hi rend="bold">viññāṇamattamevā</hi>ti ‘‘viññāṇamayo attā’’ti evaṃvādī.</p>

<p rend="bodytext" n="118"><hi rend="paranum">118</hi><hi rend="dot">.</hi> <hi rend="bold">‘‘etarahī’’</hi>ti sāvadhāraṇamidaṃ padanti tadatthaṃ dassento ‘‘idānevā’’ti vatvā avadhāraṇena nivattitamatthaṃ āha <hi rend="bold">‘‘na ito para’’</hi>nti. tattha tattheva sattā ucchijjantīti ucchedavādī, tenāha <hi rend="bold">‘‘ucchedavasenetaṃ vutta’’</hi>nti. <hi rend="bold">bhāvi</hi>nti sabbaṃ sadā bhāviṃ avinassanakaṃ. tenāha <hi rend="bold">‘‘sassatavasenetaṃ vutta’’</hi>nti. <hi rend="bold">atathāsabhāva</hi>nti yathā paravādī vadanti, na tathā sabhāvaṃ. <hi rend="bold">tathabhāvāyā</hi>ti ucchedabhāvāya vā sassatabhāvāya vā. aniyamavacanañhetaṃ vuttaṃ sāmaññajotanāvasena. <hi rend="bold">sampādessāmī</hi>ti tathabhāvaṃ assa sampannaṃ katvā dassayissāmi, patiṭṭhāpessāmīti attho. tathā hi vakkhati ‘‘sassatavādañca jānāpetvā’’tiādi. (dī॰ ni॰ aṭṭha॰ 2.118) <hi rend="bold">iminā</hi>ti ‘‘atathaṃ vā panā’’tiādi vacanena, anucchedasabhāvampi samānaṃ sassatavādino mativasenāti adhippāyo. <hi rend="bold">upakappessāmī</hi>ti upecca samatthayissāmi.</p>

<p rend="bodytext"><hi rend="bold">evaṃ samāna</hi>nti evaṃ bhūtaṃ samānaṃ. rūpakasiṇajjhānaṃ <hi rend="bold">rūpaṃ</hi> uttarapadalopena, adhigamanavasena taṃ etassa atthīti <hi rend="bold">rūpī</hi>ti āha <hi rend="bold">‘‘rūpinti rūpakasiṇalābhi’’</hi>nti. <hi rend="bold">parittattānudiṭṭhī</hi>ti ettha rūpī-saddopiāvuttiādinayena ānetvā vattabbo, rūpībhāvampi hi so diṭṭhigatiko parittabhāvaṃ viya <pb ed="M" n="2.0109"/> attano abhinivissa ṭhitoti. <hi rend="bold">arūpi</hi>nti etthāpi eseva nayo. ‘‘pattapalāsabahulagacchasaṅkhepena ghanagahanajaṭāvitānā <pb ed="P" n="2.0142"/> nātidīghasantānā <hi rend="bold">valli,</hi> tabbiparītā <hi rend="bold">latā’’</hi>ti vadanti. <hi rend="bold">appahīnaṭṭhenā</hi>ti maggena asamucchinnabhāvena. kāraṇalābhe sati uppajjanārahatā anusayanaṭṭho.</p>

<p rend="bodytext"><hi rend="bold">arūpakasiṇaṃ</hi> nāma kasiṇugghāṭiṃ ākāsaṃ, na paricchinnākāsakasiṇaṃ. ‘‘ubhayampi arūpakasiṇamevā’’ti keci. <hi rend="bold">arūpakkhandhagocaraṃ vā</hi>ti vedanādayo arūpakkhandhā ‘‘attā’’ti abhinivesassa gocaro etassāti arūpakkhandhagocaro, diṭṭhigatiko, taṃ arūpakkhandhagocaraṃ. <hi rend="bold">vā</hi>-saddo vuttavikappattho. saddayojanā pana arūpaṃ arūpakkhandhā gocarabhūtā etassa atthīti arūpī, taṃ arūpiṃ. <hi rend="bold">lābhino cattāro</hi>ti rūpakasiṇādilābhavasena taṃ taṃ diṭṭhivādaṃ sayameva parikappetvā <pb ed="V" n="2.0097"/> taṃ ādāya paggayha paññāpanakā cattāro diṭṭhigatikā. <hi rend="bold">tesaṃ antevāsikā</hi>ti tesaṃ lābhīnaṃ vādaṃ paccakkhato, paramparāya ca uggahetvā tatheva naṃ khamitvā rocetvā paññāpanakā cattāro. <hi rend="bold">takkikā cattāro</hi>ti kasiṇajjhānassa alābhino kevalaṃ takkanavaseneva yathāvutte cattāro diṭṭhivāde sayameva abhinivissa paggayha ṭhitā cattāro. <hi rend="bold">tesaṃ antevāsikā</hi> pubbe vuttanayena veditabbā.</p>

<p rend="subhead">naattapaññattivaṇṇanā</p>

<p rend="bodytext" n="119"><hi rend="paranum">119</hi><hi rend="dot">.</hi> <hi rend="bold">āraddhavipassakopī</hi>ti samparāyikavipassakopi, tena balavavipassanāya ṭhitaṃ puggalaṃ dasseti. <hi rend="bold">na paññapeti eva</hi> abahussuto pīti adhippāyo. tādiso hi vipassanāya ānubhāvo. sāsanikopi jhānābhiññālābhī ‘‘na paññapetī’’ti na vattabboti so idha na uddhaṭo. idāni nesaṃ apaññāpane kāraṇaṃ dasseti <hi rend="bold">‘‘etesañhī’’</hi>tiādinā. <hi rend="bold">icceva ñāṇaṃ hoti,</hi> na viparītaggāho tassa kāraṇassa dūrasamussāritattā. arūpakkhandhā icceva ñāṇaṃ hotīti yojanā.</p>

<p rend="subhead">attasamanupassanāvaṇṇanā</p>

<p rend="bodytext" n="121"><hi rend="paranum">121</hi><hi rend="dot">.</hi> <hi rend="bold">diṭṭhivasena samanupassitvā,</hi> na ñāṇavasena. <hi rend="bold">sā ca samanupassanā</hi> atthato diṭṭhidassanavasena.</p>

<p rend="bodytext">‘‘vedanaṃ <pb ed="M" n="2.0110"/> attato samanupassatī’’ti evaṃ <pb ed="P" n="2.0143"/> āgatā <hi rend="bold">vedanākkhandhavatthukā sakkāyadiṭṭhi.</hi> iṭṭhādibhedaṃ ārammaṇaṃ na paṭisaṃvedetīti <hi rend="bold">appaṭisaṃvedano</hi>ti vedakabhāvapaṭikkhepamukhena sañjānanādibhāvopi paṭikkhitto hoti tadavinābhāvatoti āha <hi rend="bold">‘‘iminā rūpakkhandhavatthukā sakkāyadiṭṭhi kathitā’’</hi>ti. <hi rend="bold">‘‘attā me vediyatī’’</hi>ti iminā appaṭisaṃvedanattaṃ paṭikkhipati. tenāha ‘‘nopi appaṭisaṃvedano’’ti. <hi rend="bold">‘‘vedanādhammo’’</hi>ti pana iminā ‘‘vedanā me attā’’ti imaṃ vādaṃ paṭikkhipati. vedanāsaṅkhāto dhammo etassa atthīti hi vedanādhammoti vedanāya samannāgatabhāvaṃ tassa paṭijānāti. tenāha ‘‘etassa ca vedanādhammo <hi rend="bold">avippayuttasabhāvo’’</hi>ti. saññāsaṅkhāraviññāṇakkhandhavatthukā sakkāyadiṭṭhi kathitāti ānetvā sambandho. <hi rend="bold">‘‘vedanāsampayuttattā vediyatī’’</hi>ti taṃsampayogato taṃkiccakatamāha yathā cetanāyogato cetano purisoti. sabbesampi taṃ sārammaṇadhammānaṃ ārammaṇānubhavanaṃ labbhateva, tañca kho ekadesato phuṭṭhatāmattato<pb ed="V" n="2.0098"/>, vedanāya pana vissavitāya sāmibhāvena ārammaṇarasānubhavananti. tassā vasena saññādayopi taṃsampayuttattā ‘‘vediyatī’’ti vuccanti. tathā hi vuttaṃ <hi rend="bold">aṭṭhasāliniyaṃ</hi> ‘‘ārammaṇarasānubhavanaṭṭhānaṃ patvā sesasampayuttadhammā ekadesamattakameva anubhavantī’’ti, (dha॰ sa॰ aṭṭha॰ 1 dhammuddesakathā) rājasūdanidassanena vāyamattho tattha vibhāvito eva. <hi rend="bold">etassā</hi>ti saññādikkhandhattayassa. <hi rend="bold">‘‘avippayuttasabhāvo’’</hi>ti iminā avisaṃyogajanitaṃ kañci visesaṃ ṭhānaṃ dīpeti.</p>

<p rend="bodytext" n="122"><hi rend="paranum">122</hi><hi rend="dot">.</hi> <hi rend="bold">tatthā</hi>ti tesu vāresu. <hi rend="bold">tīsu diṭṭhigatikesū</hi>ti ‘‘vedanā me attā’’ti, ‘‘appaṭisaṃvedano me attā’’ti, ‘‘vedanādhammo me attā’’ti ca evaṃvādesu <pb ed="P" n="2.0144"/> tīsu diṭṭhigatikesu. tissannaṃ vedanānaṃ bhinnasabhāvattā sukhaṃ vedanaṃ ‘‘attā’’ti samanupassato dukkhaṃ, adukkhamasukhaṃ vā vedanaṃ ‘‘attā’’ti samanupassanā na yuttā. evaṃ sesadvaye pīti āha <hi rend="bold">‘‘yo yo yaṃ yaṃ vedanaṃ attāti samanupassatī’’</hi>ti.</p>

<p rend="bodytext" n="123"><hi rend="paranum">123</hi><hi rend="dot">.</hi> <hi rend="bold">‘‘hutvā abhāvato’’</hi>ti iminā udayabbayavantatāya aniccāti dasseti, <hi rend="bold">‘‘tehi tehī’’</hi>tiādinā anekakāraṇasaṅkhatattā saṅkhatāti. <hi rend="bold">taṃ taṃ paccaya</hi>nti ‘‘indriyaṃ, ārammaṇaṃ, viññāṇaṃ, sukha, vedanīyo phasso’’ti <pb ed="M" n="2.0111"/> evaṃ ādikaṃ taṃ taṃ attano kāraṇaṃ <hi rend="bold">paṭicca</hi> nissāya <hi rend="bold">sammā</hi> sassatādibhāvassa, ucchedādibhāvassa ca abhāvena ñāyena <hi rend="bold">samakāraṇena</hi> sadisakāraṇena anurūpakāraṇena <hi rend="bold">uppannā.</hi> khayasabhāvāti <hi rend="bold">khayadhammā,</hi> vayasabhāvāti <hi rend="bold">vayadhammā</hi> virajjanasabhāvāti <hi rend="bold">virāgadhammā,</hi> nirujjhanasabhāvāti <hi rend="bold">nirodhadhammā,</hi> catūhipi padehi vedanāya bhaṅgabhāvameva dasseti. tenāha <hi rend="bold">‘‘khayoti…pe॰… khayadhammātiādi vutta’’</hi>nti.</p>

<p rend="bodytext"><hi rend="bold">vigato</hi>ti sabhāvavigamena vigato. <hi rend="bold">ekassevā</hi>ti ekasseva diṭṭhigatikassa. <hi rend="bold">tīsupi kālesū</hi>ti tissannaṃ vedanānaṃ pavattikālesu. <hi rend="bold">eso me attā</hi>ti ‘‘eso sukhavedanāsabhāvo, dukkhaadukkhamasukhavedanāsabhāvo me attā’’ti <hi rend="bold">kiṃ pana hotī,</hi> ekasseva bhinnasabhāvataṃ anummattako kathaṃ paccetīti adhippāyena pucchati. itaro evampi tassa na hoti yevāti dassento <hi rend="bold">‘‘kiṃ pana na bhavissatī’’</hi>tiādimāha. <hi rend="bold">visesenā</hi>ti sukhādivibhāgena. <hi rend="bold">sukhañca dukkhañcā</hi>ti ettha <hi rend="bold">ca</hi>-saddena adukkhamasukhaṃ saṅgaṇhāti, sukhasaṅgahameva vā tena kataṃ santasukhumabhāvato. <hi rend="bold">avisesenā</hi>ti avibhāgena vedanāsāmaññena. <hi rend="bold">vokiṇṇa</hi>nti sukhādibhedena vomissakaṃ. <hi rend="bold">taṃ</hi> tividhampi vedanaṃ <hi rend="bold">esa</hi> <pb ed="P" n="2.0145"/> diṭṭhigatiko ekajjhaṃ gahetvā <hi rend="bold">attāti samanupassati. ekakkhaṇe ca bahūnaṃ vedanānaṃ uppādo āpajjati</hi> avisesena vedanāsabhāvattā. attano hi tasmiṃ <pb ed="V" n="2.0099"/> sati sadā sabbavedanāpavattippasaṅgato diṭṭhigatiko agatiyā ekakkhaṇepi bahūnampi vedanānaṃ uppattiṃ paṭijāneyyāti tassa avasaraṃ adento <hi rend="bold">‘‘na ekakkhaṇe bahūnaṃ vedanānaṃ uppatti atthī’’</hi>ti āha, paccakkhaviruddhametanti adhippāyo. <hi rend="bold">etena petaṃ nakkhamatī</hi>ti etena viruddhattasādhanenapi sabbena sabbaṃ attano abhāvenapi paṇḍitānaṃ na ruccati, etaṃ dassanaṃ dhīrā nakkhamantīti attho.</p>

<p rend="bodytext" n="124"><hi rend="paranum">124</hi><hi rend="dot">.</hi> indriyabaddhepi rūpappabandhe vāyodhātuvipphāravasena kāci kiriyā nāma labbhatīti suddharūpakkhandhepi yattha kadāci vāyodhātuvipphāro labbhati, tameva nidassanabhāvena gaṇhanto <hi rend="bold">‘‘tālavaṇṭe vā vātapāne vā’’</hi>ti āha. <hi rend="bold">vedanādhammesū</hi>ti vedanādhammavantesu. <hi rend="bold">‘‘ahamasmī’’</hi>ti iminā tayopi khandhe ekajjhaṃ gahetvā ahaṃkārassa uppajjanākāro vuttoti. <hi rend="bold">‘‘ayamahamasmī’’</hi>ti pana iminā tattha ekaṃ ekaṃ gahetvā ahaṃkārassa uppajjanākāro vutto. tenāha <hi rend="bold">‘‘ekadhammopī’’</hi>tiādi<pb ed="M" n="2.0112"/>. <hi rend="bold">ta</hi>nti ‘‘ahamasmī’’ti ahaṃkāruppattiṃ. sā hi catukkhandhanirodhena anupalabbhamānasannissayā sasavisāṇatikhiṇatā viya na bhaveyyāvāti.</p>

<p rend="bodytext"><hi rend="bold">ettāvatā</hi>ti ‘‘kittāvatā ca ānandā’’tiādinā ‘‘tantākulakajātā’’ti padassa anusandhidassanavasena pavattena ettakena desanādhammena. kāmaṃ heṭṭhāpi vaṭṭakathāva kathitā, idha pana diṭṭhigatikassa vaṭṭato sīsukkhipanāsamatthatāvibhāvanavasena micchādiṭṭhiyā mahāsāvajjabhāvadīpaniyakathā pakāsitāti taṃ dassento <hi rend="bold">‘‘vaṭṭakathā kathitā’’</hi>ti āha. nanu vaṭṭamūlaṃ avijjā taṇhā, tā anāmasitvā tato aññathā kasmā idha vaṭṭakathā kathitāti āha <hi rend="bold">‘‘bhagavā</hi> <pb ed="P" n="2.0146"/> <hi rend="bold">hī’’</hi>tiādi. <hi rend="bold">avijjāsīsenā</hi>ti avijjaṃ uttamaṅgaṃ katvā, avijjāmukhenāti attho. <hi rend="bold">koṭi na paññāyatī</hi>ti ‘‘asukassa nāma sammāsambuddhassa, cakkavattino vā kāle avijjā uppannā, na tato pubbe atthī’’ti avijjāya ādi mariyādā appaṭihatassa mama sabbaññutaññāṇassāpi na paññāyati avijjamānattā evāti attho. ayaṃ paccayo idappaccayo, tasmā <hi rend="bold">idappaccayā,</hi> imasmā āsavādikāraṇāti attho. <hi rend="bold">bhavataṇhāyā</hi>ti bhavasaṃyojanabhūtāya taṇhāya. <hi rend="bold">bhavadiṭṭhiyā</hi>ti sassatadiṭṭhiyā. <hi rend="bold">‘‘tattha tattha upapajjanto’’</hi>ti iminā ‘‘ito ettha etto idhā’’ti evaṃ apariyantaṃ aparāparuppattiṃ dasseti. tenāha <hi rend="bold">‘‘mahāsamudde’’</hi>tiādi.</p>

<p rend="bodytext" n="126"><hi rend="paranum">126</hi><hi rend="dot">.</hi> <hi rend="bold">paccayākāramūḷhassā</hi>ti bhūtakathanametaṃ, na visesanaṃ. sabbopi hi diṭṭhigatiko paccayākāramūḷho evāti. <hi rend="bold">vivaṭṭaṃ kathento</hi>ti vaṭṭato vinimuttattā vivaṭṭaṃ, vimokkho, taṃ kathento<pb ed="V" n="2.0100"/>. <hi rend="bold">kārakassā</hi>ti satthuovādakārakassa, sammāpaṭipajjantassāti attho. tenāha <hi rend="bold">‘‘satipaṭṭhānavihārino’’</hi>ti. so hi vedanānupassanāya, dhammānupassanāya ca sammāpaṭipattiyā ‘‘neva vedanaṃ attānaṃ samanupassatī’’tiādinā vattabbataṃ arahati. tenāha <hi rend="bold">‘‘evarūpo hī’’</hi>tiādi. <hi rend="bold">sabbadhammesū</hi>ti sabbesu tebhūmakadhammesu. te hi sammasanīyā. <hi rend="bold">na añña</hi>nti vedanāya aññaṃ saññādidhammaṃ attānaṃ na samanupassatīti. <hi rend="bold">‘‘khandhalokādayo’’</hi>ti rūpādidhammā eva vuccanti, tesaṃ samūhoti dassetuṃ <hi rend="bold">‘‘rūpādīsu dhammesū’’</hi>ti vuttaṃ. <hi rend="bold">na upādiyati</hi> diṭṭhitaṇhāgāhavasena. ‘‘seyyohamasmī’’tiādinā (saṃ॰ ni॰ 4.108; mahāni॰ 21, 178; dha॰ sa॰ 1121; vibha॰ 832, 866) pavattamānamaññanāpi <pb ed="M" n="2.0113"/> taṇhādiṭṭhimaññanā viya paritassanarūpā evāti āha <hi rend="bold">‘‘taṇhādiṭṭhimānaparitassanāyapī’’</hi>ti.</p>

<p rend="bodytext"><hi rend="bold">sā evaṃ diṭṭhī</hi>ti sā arahato evaṃpakārā diṭṭhīti yo vadeyya<pb ed="P" n="2.0147"/>, tadakallaṃ, taṃ na yuttanti attho. <hi rend="bold">evamassa diṭṭhī</hi>ti etthāpi evaṃpakārā assa arahato diṭṭhītiādinā yojetabbaṃ. <hi rend="bold">evañhi satī</hi>ti yo vadeyya ‘‘hoti tathāgato paraṃ maraṇā itissa diṭṭhī’’ti, tassa ce vacanaṃ tathevāti attho. <hi rend="bold">‘‘arahā na kiñci jānātī’’ti vuttaṃ bhaveyya</hi> jānato tathā diṭṭhiyā abhāvato. <hi rend="bold">tenevā</hi>ti tathā vattumayuttattā eva. <hi rend="bold">catunnampi nayāna</hi>nti ‘‘hoti tathāgato’’tiādinā āgatānaṃ catunnaṃ vārānaṃ. ādito tīsu vāresu saṅkhipitvā pariyosānavāre vitthāritattā <hi rend="bold">‘‘avasāne ‘taṃ kissa hetū’tiādimāhā’’</hi>ti vuttaṃ. ‘‘ādito tīsu vāresu tatheva desanā pavattā, yathā pariyosānavāre, pāḷi pana saṅkhittā’’ti keci.</p>

<p rend="bodytext"><hi rend="bold">vohāro</hi>ti ‘‘satto itthī puriso’’tiādinā, ‘‘khandhāāyatanānī’’tiādinā, ‘‘phasso vedanā’’tiādinā ca vohāritabbavohāro. tassa pana vohārassa pavattiṭṭhānaṃ nāma saṅkhepato ime evāti āha <hi rend="bold">‘‘khandhā āyatanāni dhātuyo’’</hi>ti. yasmā nibbānaṃ pubbabhāge saṅkhārānaṃ nirodhabhāveneva paññāpiyati ca, tasmā tassāpi khandhamukhena avacaritabbatā labbhatīti <hi rend="bold">‘‘paññāya avacaritabbaṃ khandhapañcaka’’</hi>nti vuttaṃ. tenāha bhagavā ‘‘imasmiṃyeva byāmamatte kaḷevare sasaññimhi samanake lokañca paññapemi lokasamudayañca lokanirodhañca lokanirodhagāminiñca paṭipada’’nti. (saṃ॰ ni॰ 1.107; a॰ ni॰ 4.45) <hi rend="bold">paññāvacara</hi>nti vā tebhūmakadhammānametaṃ gahaṇanti <hi rend="bold">‘‘khandhapañcaka’’</hi>ntveva vuttaṃ, tasmā ‘‘yāvatā paññā’’ti etthāpi lokiyapaññāya eva gahaṇaṃ daṭṭhabbaṃ. vaṭṭakathā hesāti. tathā hi ‘‘yāvatā vaṭṭaṃ vaṭṭati’’ icceva vuttaṃ. tenevāha ‘‘tantākulakapadasseva anusandhi dassito’’ti. yasmā bhagavā diṭṭhisīsenettha vaṭṭakathaṃ kathetvā yathānusandhināpi vaṭṭakathaṃ kathesi, tasmā <hi rend="bold">‘‘tantākulakapadasseva</hi> <pb ed="V" n="2.0101"/><pb ed="P" n="2.0148"/> <hi rend="bold">anusandhi dassito’’</hi>ti sāvadhāraṇaṃ katvā vuttaṃ. paṭiccasamuppādakathā panettha yāvadeva tassa gambhīrabhāvavibhāvanatthāya vitthāritā, vivaṭṭakathāpi samānā idha paccāmaṭṭhāti daṭṭhabbaṃ.</p>

<p rend="subhead">sattaviññāṇaṭṭhitivaṇṇanā</p>

<p rend="bodytext" n="127"><hi rend="paranum">127</hi><hi rend="dot">.</hi> <hi rend="bold">gacchanto</hi> <pb ed="M" n="2.0114"/> <hi rend="bold">gacchanto</hi>ti samathapaṭipattiyaṃ suppatiṭṭhito hutvā vipassanāgamanena, maggagamanena ca gacchanto gacchanto. ubhohi bhāgehi muccanato <hi rend="bold">ubhatobhāgavimutto nāma hoti</hi>. <hi rend="bold">so</hi> ‘‘evaṃ asamanupassanto’’ti vutto vipassanāyānikoti katvā <hi rend="bold">‘‘yo ca na samanupassatīti vutto so yasmā gacchanto gacchanto paññāvimutto nāma hotī’’</hi>ti vuttaṃ. <hi rend="bold">heṭṭhā vuttāna</hi>nti ‘‘kittāvatā ca, ānanda, attānaṃ na paññapento na paññāpetī’’tiādinā (dī॰ ni॰ 2.119), ‘‘yato kho, ānanda, bhikkhu neva vedanaṃ attānaṃ samanupassatī’’tiādinā (dī॰ ni॰ 2.125 ādayo) ca heṭṭhā pāḷiyaṃ āgatānaṃ <hi rend="bold">dvinnaṃ</hi> puthujjana<hi rend="bold">bhikkhūnaṃ. nigamana</hi>nti nissaraṇaṃ. <hi rend="bold">nāma</hi>nti paññāvimuttādināmaṃ.</p>

<p rend="bodytext"><hi rend="bold">paṭisandhivasena vuttā</hi>ti nānattakāyanānattasaññitāvisesavisiṭṭhapaṭisandhivasena vuttā satta viññāṇaṭṭhitiyo. taṃtaṃsattanikāyaṃ pati nissayato hi nānattakāyāditā taṃpariyāpannapaṭisandhisamudāgatāti daṭṭhabbā tadabhinibbattakakammabhavassa tathā āyūhitattā. <hi rend="bold">catasso āgamissantī</hi>ti rūpavedanāsaññāsaṅkhārakkhandhavasena catasso viññāṇaṭṭhitiyo āgamissanti ‘‘rūpupāyaṃ vā āvuso viññāṇaṃ tiṭṭhamānaṃ tiṭṭhatī’’tiādinā (dī॰ ni॰ 3.311). <hi rend="bold">viññāṇapatiṭṭhānassā</hi>ti paṭisandhiviññāṇassa etarahi <pb ed="P" n="2.0149"/> patiṭṭhānakāraṇassa. atthato vuttavisesavisiṭṭhā pañcavokāre rūpavedanāsaññāsaṅkhārakkhandhā, catuvokāre vedanādayo tayo khandhā veditabbā. sattāvāsabhāvaṃ upādāya <hi rend="bold">‘‘dve ca āyatanānīti dve nivāsaṭṭhānānī’’</hi>ti vuttaṃ. nivāsaṭṭhānapariyāyopi āyatanasaddo hoti yathā ‘‘devāyatanadvaya’’nti. <hi rend="bold">sabba</hi>nti viññāṇaṭṭhiti āyatanadvayanti sakalaṃ. <hi rend="bold">tasmā gahitaṃ</hi> tattha ekameva aggahetvāti adhippāyo. <hi rend="bold">pariyādānaṃ</hi> anavasesaggahaṇaṃ <hi rend="bold">na gacchati vaṭṭaṃ</hi> viññāṇaṭṭhitiāyatanadvayānaṃ aññamaññaantogadhattā.</p>

<p rend="bodytext"><hi rend="bold">nidassanatthe nipāto,</hi> tasmā <hi rend="bold">seyyathāpi manussā</hi>ti yathā manussāti vuttaṃ hoti. <hi rend="bold">viseso hotiyeva</hi> satipi bāhirassa kārakassa abhede ajjhattikassa bhinnattā. nānattaṃ kāye etesaṃ, nānatto <pb ed="V" n="2.0102"/> vā kāyo etesanti <hi rend="bold">nānattakāyā,</hi> iminā nayena sesapadesupi <pb ed="M" n="2.0115"/> attho veditabbo. <hi rend="bold">nesa</hi>nti manussānaṃ. nānattā saññā etesaṃ atthīti <hi rend="bold">nānattasaññino.</hi> sukhasamussayato vinipāto etesaṃ atthīti <hi rend="bold">vinipātikā</hi> satipi devabhāve dibbasampattiyā abhāvato, apāyesu vā gato natthi nipāto etesanti <hi rend="bold">vinipātikā.</hi> tenāha <hi rend="bold">‘‘catuapāyavinimuttā’’</hi>ti. <hi rend="bold">dhammapada</hi>nti satipaṭṭhānādidhammakoṭṭhāsaṃ. <hi rend="bold">vijāniyā</hi>ti sutamayena tāva ñāṇena vijānitvā. tadanusārena yonisomanasikāraṃ paribrūhanto sīlavisuddhiādikaṃ sammāpaṭipattiṃ <hi rend="bold">api paṭipajjema. </hi> sā ca paṭipatti <hi rend="bold">hitāya</hi> diṭṭhadhammikādisakalahitāya amhākaṃ <hi rend="bold">siyā.</hi> idāni tattha sīlapaṭipattiṃ tāva vibhāgena dassento <hi rend="bold">‘‘pāṇesu cā’’</hi>ti gāthamāha.</p>

<p rend="bodytext">brahmakāye paṭhamajjhānanibbatte brahmasamūhe, brahmanikāye vā bhavāti <hi rend="bold">brahmakāyikā.</hi> mahābrahmuno parisāya bhavāti <hi rend="bold">brahmapārisajjā</hi> tassa paricārakaṭṭhāne ṭhitattā. mahābrahmuno purohitaṭṭhāne ṭhitāti <hi rend="bold">brahmapurohitā</hi><pb ed="P" n="2.0150"/>. āyuvaṇṇādīhi mahanto brahmānoti <hi rend="bold">mahābrahmuno.</hi> satipi tesaṃ tividhānampi paṭhamena jhānena abhinibbattabhāve jhānassa pana pavattibhedena ayaṃ visesoti dassetuṃ <hi rend="bold">‘‘brahmapārisajjā panā’’</hi>tiādi vuttaṃ. <hi rend="bold">parittenā</hi>ti hīnena, sā cassa hīnatā chandādīnaṃ hīnatāya veditabbā, paṭiladdhamattaṃ vā <hi rend="bold">hīnaṃ. kappassā</hi>ti asaṅkhyeyyakappassa. hīnapaṇītānaṃ majjhe bhavattā <hi rend="bold">majjhimena,</hi> sā cassa majjhimatā chandādīnaṃ majjhimatāya veditabbā, paṭilabhitvā nātisubhāvitaṃ vā <hi rend="bold">majjhimaṃ. upaḍḍhakappo</hi>ti asaṅkhyeyyakappassa upaḍḍhakappo. <hi rend="bold">vipphārikataro</hi>ti brahmapārisajjehi pamāṇato vipulataro, sabhāvato uḷārataro ca hoti. sabhāvenapi hi uḷāratarova, taṃ panettha appamāṇaṃ. tathā hi parittābhādīnaṃ, parittasubhādīnañca kāye satipi sabhāvavematte ekattavaseneva vavatthāpīyatīti ‘‘ekattakāyā’’ tveva vuccanti. <hi rend="bold">paṇītenā</hi>ti ukkaṭṭhena, sā cassa ukkaṭṭhatā chandādīnaṃ ukkaṭṭhatāya veditabbā, subhāvitaṃ vā sammadeva vasibhāvaṃ pāpitaṃ <hi rend="bold">paṇītaṃ</hi> padhānabhāvaṃ nītanti katvā, idhāpi kappo asaṅkhyeyyakappavaseneva veditabbo paripuṇṇassa mahākappassa asambhavato. <hi rend="bold">itī</hi>ti evaṃ vuttappakārena. <hi rend="bold">te</hi>ti ‘‘brahmakāyikā’’ti vuttā tividhāpi brahmāno. <hi rend="bold">saññāya ekattā</hi>ti tihetukabhāvena saññāya ekattasabhāvattā<pb ed="M" n="2.0116"/>. na hi tassā sampayuttadhammavasena aññopi koci bhedo atthi.</p>

<p rend="bodytext"><hi rend="bold">eva</hi>nti iminā nānattakāyaekattasaññinoti dasseti.</p>

<p rend="bodytext"><hi rend="bold">daṇḍaukkāyā</hi>ti daṇḍadīpikāya. <hi rend="bold">saratī</hi>ti dhāvati viya. <hi rend="bold">vissaratī</hi>ti vippakiṇṇā viya dhāvati<pb ed="V" n="2.0103"/>. <hi rend="bold">dve kappā</hi>ti dve mahākappā. ito paresupi eseva nayo. <hi rend="bold">idhā</hi>ti imasmiṃ sutte. <hi rend="bold">ukkaṭṭhaparicchedavasena</hi> ābhassaraggahaṇeneva <hi rend="bold">sabbepi te</hi> parittābhā, appamāṇābhāpi <hi rend="bold">gahitā.</hi></p>

<p rend="bodytext">sobhanā pabhā subhā, subhāya kiṇṇā subhākiṇṇāti vattabbe ā-kārassa rassattaṃ, antima-ṇa-kārassa ha-kārañca katvā <hi rend="bold">‘‘subhakiṇhā’’</hi>ti vuttā, <hi rend="bold">aṭṭhakathāyaṃ</hi>pana niccalāya ekagghanāya pabhāya subhoti pariyāyavacananti <pb ed="P" n="2.0151"/> <hi rend="bold">‘‘subhena okiṇṇā vikiṇṇā’’</hi>ti attho vutto, etthāpi antima-ṇa-kārassa ha-kārakaraṇaṃ icchitabbameva. <hi rend="bold">na chijjitvā chijjitvā pabhā gacchati</hi> ekagghanattā. <hi rend="bold">catutthaviññāṇaṭṭhitimeva bhajanti</hi> kāyassa, saññāya ca ekarūpattā. vipulasantasukhāyuvaṇṇādiphalattā <hi rend="bold">vehapphalā. etthā</hi>ti viññāṇaṭṭhitiyaṃ.</p>

<p rend="bodytext"><hi rend="bold">vivaṭṭapakkhe ṭhitā</hi> napunarāvattanato. ‘‘na sabbakālikā’’ti vatvā tameva asabbakālikattaṃ vibhāvetuṃ <hi rend="bold">‘‘kappasatasahassampī’’</hi>tiādi vuttaṃ. soḷasakappasahassaccayena uppannānaṃ suddhāvāsabrahmānaṃ parinibbāyanato, aññesañca tattha anuppajjanato <hi rend="bold">buddhasuññe</hi> <hi rend="bold">loke</hi> suññaṃ taṃ ṭhānaṃ hoti, tasmā suddhāvāsā na sabbakālikā, <hi rend="bold">khandhāvāraṭṭhānasadisā honti</hi> suddhāvāsabhūmiyo. <hi rend="bold">iminā suttena</hi> suddhāvāsānaṃ sattāvāsabhāvadīpaneneva viññāṇaṭṭhitibhāvo dīpito, tasmā <hi rend="bold">suddhāvāsāpi</hi> sattasu viññāṇaṭṭhitīsu <hi rend="bold">catutthaviññāṇaṭṭhitiṃ</hi> navasu sattāvāsesu <hi rend="bold">catutthasattāvāsaṃyeva bhajanti.</hi></p>

<p rend="bodytext"><hi rend="bold">sukhumattā</hi>ti saṅkhārāvasesasukhumabhāvappattattā. paribyattaviññāṇakiccābhāvato <hi rend="bold">neva viññāṇaṃ,</hi> sabbaso aviññāṇaṃ na hotīti <hi rend="bold">nāviññāṇaṃ, tasmā</hi> paripphuṭaviññāṇakiccavantīsu <hi rend="bold">viññāṇaṭṭhitīsu avatvā.</hi></p>

<p rend="bodytext" n="128"><hi rend="paranum">128</hi><hi rend="dot">.</hi> <hi rend="bold">tañca viññāṇaṭṭhiti</hi>nti paṭhamaṃ viññāṇaṭṭhitiṃ. heṭṭhā vuttanayena sarūpato, manussādivibhāgato, saṅkhepato, ‘‘nāmañca rūpañcā’’ti bhedato <pb ed="M" n="2.0117"/> ca <hi rend="bold">pajānāti. tassā samudayañcā</hi>ti tassā paṭhamāya viññāṇaṭṭhitiyā pañcavīsatividhaṃ samudayañca <hi rend="bold">pajānāti. atthaṅgame</hi>pi eseva nayo. assādetabbato, assādato ca <hi rend="bold">assādaṃ. ayaṃ</hi> aniccādibhāvo <hi rend="bold">ādīnavo.</hi> chandarāgo vinīyati etena, ettha vāti <hi rend="bold">chandarāgavinayo,</hi> saha maggena nibbānaṃ. <hi rend="bold">chandarāgappahāna</hi>nti etthāpi eseva nayo. mānadiṭṭhīnaṃ vasenāhanti vā, taṇhāvasena mamanti vā abhinandanāpi mānassa paritassanā viya daṭṭhabbā. <hi rend="bold">sabbatthā</hi>ti sabbesu sesesu aṭṭhasupi vāresu<pb ed="P" n="2.0152"/>. <hi rend="bold">tatthā</hi>ti upari tīsu viññāṇaṭṭhitīsu dutiyāyatanesu. tattha hi rūpaṃ natthi. puna <hi rend="bold">tatthā</hi>ti paṭhamāyatane. tattha hi eko rūpakkhandhova. <hi rend="bold">etthā</hi>ti <pb ed="V" n="2.0104"/> ca tameva sandhāya vuttaṃ. tattha hi rūpassa kammasamuṭṭhānattā āhāravasena yojanā na sambhavati.</p>

<p rend="bodytext"><hi rend="bold">yato kho</hi>ti ettha <hi rend="bold">to</hi>-saddo dā-saddo viya kālavacano ‘‘yato kho, sāriputta, bhikkhusaṅgho’’tiādīsu (pārā॰ 21) viyāti vuttaṃ <hi rend="bold">‘‘yadā kho’’</hi>ti. <hi rend="bold">aggahetvā</hi>ti kañcipi saṅkhāraṃ ‘‘etaṃ mamā’’tiādinā aggahetvā. <hi rend="bold">paññāvimutto</hi>ti aṭṭhannaṃ vimokkhānaṃ anadhigatattā sātisayassa samādhibalassa abhāvato paññābaleneva vimutto. tenāha <hi rend="bold">‘‘aṭṭha vimokkhe asacchikatvā paññābalenevā’’</hi>tiādi. <hi rend="bold">appavatti</hi>nti āyatiṃ appavattiṃ <hi rend="bold">katvā.</hi> pajānanto vimuttoti vā paññāvimutto, paṭhamajjhānaphassena vinā parijānanādippakārehi cattāri saccāni jānanto paṭivijjhanto tesaṃ kiccānaṃ matthakappattiyā niṭṭhitakiccatāya visesena muttoti <hi rend="bold">vimutto. so</hi> paññāvimutto. <hi rend="bold">sukkhavipassako</hi>ti samathabhāvanāsinehābhāvena sukkhā lūkhā, asiniddhā vā vipassanā etassāti <hi rend="bold">sukkhavipassako. ṭhatvā</hi>ti pādakakaraṇavasena ṭhatvā. <hi rend="bold">aññatarasmi</hi>nti ca aññataraaññatarasmiṃ, ekekasminti attho. evañhissa pañcavidhatā siyā. ‘‘na heva kho aṭṭha vimokkhe kāyena phusitvā viharatī’’ti iminā sātisayassa samādhibalassa abhāvo dīpito. ‘‘paññāya cassa disvā’’tiādinā sātisayassa paññābalassa bhāvo. <hi rend="bold">paññāya cassa disvā āsavā parikkhīṇā hontī</hi>ti na āsavā paññāya passanti, dassanakāraṇā pana parikkhīṇā ‘‘disvā parikkhīṇā’’ti vuttā. dassanāyattaparikkhayattā eva hi dassanaṃ āsavānaṃ khayassa purimakiriyā hoti.</p>

<p rend="subhead">aṭṭhavimokkhavaṇṇanā</p>

<p rend="bodytext" n="129"><hi rend="paranum">129</hi><hi rend="dot">.</hi> <hi rend="bold">ekassa</hi> <pb ed="M" n="2.0118"/> <hi rend="bold">bhikkhuno</hi>ti sattasu ariyapuggalesu ekassa bhikkhuno. viññāṇaṭṭhitiādinā parijānanādivasappa vatta<hi rend="bold">niggamanañca</hi> <pb ed="P" n="2.0153"/> paññāvimutta<hi rend="bold">nāmañca. itarassā</hi>ti ubhatobhāgavimuttassa. ime sandhāya hi pubbe ‘‘dvinnaṃ bhikkhūna’’nti vuttaṃ. <hi rend="bold">kenaṭṭhenā</hi>ti kena sabhāvena. sabhāvo hi ñāṇena yāthāvato araṇīyato ñātabbato ‘‘attho’’ti vuccati, so eva ttha-kārassa ṭṭha-kāraṃ katvā ‘‘aṭṭho’’ti vutto. <hi rend="bold">adhimuccanaṭṭhenā</hi>ti adhikaṃ savisesaṃ muccanaṭṭhena, etena satipi sabbassāpi rūpāvacarajjhānassa vikkhambhanavasena paṭipakkhato vimuttabhāve yena bhāvanāvisesena taṃ jhānaṃ sātisayaṃ paṭipakkhato vimuccitvā pavattati, so bhāvanāviseso dīpito. bhavati hi samānajātiyuttopi bhāvanāvisesena pavattiākāraviseso, yathā taṃ saddhāvimuttatā diṭṭhippattassa. tathā paccanīkadhammehi suṭṭhu vimuttatāya<pb ed="V" n="2.0105"/>, evaṃ aniggahitabhāvena nirāsaṅkatāya abhirativasena suṭṭhu adhimuccanaṭṭhenapi vimokkho. tenāha <hi rend="bold">‘‘ārammaṇe cā’’</hi>tiādi. <hi rend="bold">ayaṃ panattho</hi>ti ayaṃ adhimuccanaṭṭho <hi rend="bold">pacchime vimokkhe</hi> nirodhe <hi rend="bold">natthi,</hi> kevalo vimuttaṭṭho eva tattha labbhati, taṃ sayameva parato vakkhati.</p>

<p rend="bodytext"><hi rend="bold">rūpī</hi>ti yenāyaṃ sasantatipariyāpannena rūpena samannāgato, taṃ yassa jhānassa hetubhāvena visiṭṭhaṃ rūpaṃ hoti, yena visiṭṭhena rūpena ‘‘rūpī’’ti vucceyya <hi rend="bold">rūpī</hi>-saddassa atisayatthadīpanato, tadeva sasantatipariyāpannarūpavasena paṭiladdhaṃ jhānaṃ idha paramatthato rūpībhāvasādhakanti daṭṭhabbaṃ. tenāha <hi rend="bold">‘‘ajjhatta’’</hi>ntiādi. <hi rend="bold">rūpajjhānaṃ rūpaṃ</hi> uttarapadalopena. <hi rend="bold">rūpānī</hi>ti panettha purimapadalopo daṭṭhabbo. tena vuttaṃ <hi rend="bold">‘‘nīlakasiṇādirūpānī’’</hi>ti. rūpe kasiṇarūpe saññā rūpasaññā, sā etassa atthīti rūpasaññī, saññāsīsena jhānaṃ vadati. tappaṭikkhepena <pb ed="P" n="2.0154"/> arūpasaññī. tenāha <hi rend="bold">‘‘ajjhattaṃ na rūpasaññī’’</hi>tiādi.</p>

<p rend="bodytext"><hi rend="bold">‘‘anto appanāyaṃ subhanti ābhogo natthī’’</hi>ti iminā pubbābhogavasena tathā adhimutti siyāti dasseti. evañhettha tathāvattabbatāpatticodanā samatthitā hoti. yasmā suvisuddhesu nīlādīsu vaṇṇakasiṇesu tattha katādhikārānaṃ abhirativasena suṭṭhu adhimuccanaṭṭho sambhavati<pb ed="M" n="2.0119"/>, tasmā aṭṭhakathāyaṃ tathā tatiyo vimokkho saṃvaṇṇito, yasmā pana mettāvasena pavattamānā bhāvanā satte appaṭikūlato dahanti tesu tato adhimuccitvāva pavattati, tasmā <hi rend="bold">paṭisambhidāmagge</hi> (paṭi॰ ma॰ 212) ‘‘brahmavihārabhāvanā subhavimokkho’’ti vuttā, tayidaṃ ubhayampi tena tena pariyāyena vuttattā na virujjhatīti daṭṭhabbaṃ.</p>

<p rend="bodytext"><hi rend="bold">sabbaso</hi>ti anavasesato. na hi catunnaṃ arūpakkhandhānaṃ ekadesopi tattha avassissati. <hi rend="bold">visuddhattā</hi>ti yathāparicchinnakāle nirodhitattā. <hi rend="bold">uttamo vimokkho nāma</hi> ariyeheva samāpajjitabbato, ariyaphalapariyosānattā diṭṭheva dhamme nibbānappattibhāvato ca.</p>

<p rend="bodytext" n="130"><hi rend="paranum">130</hi><hi rend="dot">.</hi> <hi rend="bold">ādito paṭṭhāyā</hi>ti paṭhamasamāpattito paṭṭhāya. <hi rend="bold">yāva pariyosānā samāpatti,</hi> tāva. <hi rend="bold">aṭṭhatvā</hi>ti katthaci samāpattiyaṃ aṭṭhito eva, nirantarameva paṭipāṭiyā, uppaṭipāṭiyā ca samāpajjatevāti attho. tenāha <hi rend="bold">‘‘ito cito ca sañcaraṇavasena vutta’’</hi>nti. <hi rend="bold">icchati</hi> samāpajjituṃ. tattha <hi rend="bold">‘‘samāpajjati pavisatī’’</hi>ti samāpattisamaṅgīpuggalo taṃ taṃ paviṭṭho viya hotīti katvā vuttaṃ.</p>

<p rend="bodytext"><hi rend="bold">dvīhi</hi> <pb ed="V" n="2.0106"/> <hi rend="bold">bhāgehi vimutto</hi>ti arūpajjhānena vikkhambhanavimokkhena, maggena samucchedavimokkhenāti dvīhi vimuccanabhāgehi, arūpasamāpattiyā rūpakāyato, maggena nāmakāyatoti dvīhi vimuccitabbabhāgehi ca vimutto. tenāha <hi rend="bold">‘‘arūpasamāpattiyā’’</hi>tiādi<pb ed="P" n="2.0155"/>. <hi rend="bold">vimutto</hi>ti hi kilesehi vimutto, vimuccanto ca kilesānaṃ vikkhambhanasamucchindanehi kāyadvayato vimuttoti ayamettha attho. gāthāya ca ākiñcaññāyatanalābhino upasivabrāhmaṇassa bhagavatā ‘‘nāmakāyā vimutto’’ti ubhatobhāgavimutto muni akkhāto. tattha <hi rend="bold">atthaṃ paletī</hi>ti atthaṃ gacchati. <hi rend="bold">na upeti saṅkha</hi>nti ‘‘asukaṃ nāma disaṃ gato’’ti vohāraṃ na gacchati. <hi rend="bold">evaṃ muni nāmakāyā vimutto</hi>ti evaṃ arūpaṃ upapanno sekkhamuni pakatiyā pubbeva rūpakāyā vimutto, tattha ca catutthamaggaṃ nibbattetvā nāmakāyassa pariññātattā puna nāmakāyāpi vimutto. ubhatobhāgavimutto khīṇāsavo hutvā anupādāya parinibbānasaṅkhātaṃ <pb ed="M" n="2.0120"/> <hi rend="bold">atthaṃ paleti na upeti saṅkhaṃ,</hi> ‘‘khattiyo brāhmaṇo’’ti evaṃ ādikaṃ samaññaṃ na gacchatīti attho.</p>

<p rend="bodytext">‘‘aññatarato vuṭṭhāyā’’ti idaṃ kiṃ ākāsānañcāyatanādīsu aññataralābhīvasena vuttaṃ, udāhu sabbāruppalābhīvasenāti yathicchasi, tathā hotu, yadi sabbāruppalābhīvasena vuttaṃ, na koci virodho. atha tattha aññataralābhīvasena vuttaṃ, ‘‘yato kho, ānanda, bhikkhu ime aṭṭha vimokkhe anulomampi samāpajjatī’’tiādivacanena virujjheyyāti? yasmā arūpāvacarajjhānesu ekassāpi lābhī ‘‘aṭṭhavimokkhalābhī’’ tveva vuccati aṭṭhavimokkhe ekadesassāpi taṃnāmadānasamatthatāsambhavato. ayañhi aṭṭhavimokkhasamaññā samudāye viya tadekadesepi niruḷhāpattisamaññā viyāti. tena vuttaṃ ‘‘ākāsānañcāyatanādīsu aññatarato vuṭṭhāyā’’ti. ‘‘pañcavidho hotī’’ti vatvā chabbidhataṃpissa keci parikappenti, taṃ tesaṃ matimattaṃ, nicchitovāyaṃ pañho pubbācariyehīti dassetuṃ <hi rend="bold">‘‘keci panā’’</hi>tiādi vuttaṃ. tattha <hi rend="bold">kecī</hi>ti uttaravihāravāsino, sārasamāsācariyā ca. te hi ‘‘ubhatobhāgavimuttoti <pb ed="P" n="2.0156"/> ubhayabhāgavimutto samādhivipassanāto’’ti vatvā rūpāvacarasamādhināpi samādhiparipanthato vimuttiṃ maññanti. evaṃ rūpajjhānabhāgena, arūpajjhānabhāgena ca ubhato vimuttoti pāyasamāno. <hi rend="bold">‘‘tādisamevā’’</hi>ti iminā yādisaṃ arūpāvacarajjhānaṃ kilesavikkhambhane, tādisaṃ rūpāvacaracatutthajjhānaṃ pīti imamatthaṃ ullaṅgeti. tenāha <hi rend="bold">‘‘tasmā’’</hi>tiādi.</p>

<p rend="bodytext"><hi rend="bold">ubhatobhāgavimuttapañho</hi>ti ubhatobhāgavimuttassa chabbidhataṃ nissāya uppannapañho. <hi rend="bold">vaṇṇanaṃ nissāyā</hi>ti tassa padassa atthavacanaṃ nissāya. <hi rend="bold">cirenā</hi>ti therassa aparabhāge cirena kālena. <hi rend="bold">vinicchaya</hi>nti <pb ed="V" n="2.0107"/> saṃsayachedakaṃ sanniṭṭhānaṃ <hi rend="bold">patto.</hi> <hi rend="bold">taṃ pañha</hi>nti tamatthaṃ. ñātuṃ icchito hi attho pañho. <hi rend="bold">na kenaci sutapubba</hi>nti kenaci kiñci na sutapubbaṃ, idaṃ atthajātanti adhippāyo. kiñcāpi upekkhāsahagataṃ, kiñcāpi kilese vikkhambhetīti paccekaṃ kiñcāpi-saddo yojetabbo. <hi rend="bold">samudācaratī</hi>ti pavattati. tattha kāraṇamāha <hi rend="bold">‘‘ime hī’’</hi>tiādinā, tena rūpāvacarabhāvanato āruppabhāvanā savisesaṃ kilese vikkhambheti rūpavirāgabhāvanābhāvato<pb ed="M" n="2.0121"/>, uparibhāvanābhāvato cāti dassetīti. evañca katvā <hi rend="bold">aṭṭhakathāyaṃ</hi> āruppabhāvanāniddese yaṃ vuttaṃ ‘‘tassevaṃ tasmiṃ nimitte punappunaṃ <hi rend="bold">cittaṃ</hi> cārentassa nīvaraṇāni vikkhambhanti sati santiṭṭhatī’’tiādi, (visuddhi॰ 1.281) taṃ samatthataṃ hotīti. <hi rend="bold">idaṃ sutta</hi>nti puggalapaññattipāṭhamāha (pu॰ pa॰ niddesa 27). sabbañhi buddhavacanaṃ atthasūcanādiatthena suttanti vutto vāyamattho. yaṃ pana tattha <pb ed="P" n="2.0157"/> vattabbaṃ, taṃ heṭṭhā vuttameva. aṭṭhannaṃ vimokkhānaṃ anulomādito samāpajjanena sātisayaṃ santānassa abhisaṅkhatattā, aṭṭhamañca uttamaṃ vimokkhaṃ padaṭṭhānaṃ katvā vipassanaṃ vaḍḍhetvā aggamaggādhigamena ubhatobhāgavimuccanato ca imāya ubhatobhāgavimuttiyā sabbaseṭṭhatā veditāti daṭṭhabbā.</p>

<trailer rend="centre">mahānidānasuttavaṇṇanāya līnatthappakāsanā.</trailer>
</div>

<div id="dn2_3" n="dn2_3" type="sutta">
<head rend="chapter">3. mahāparinibbānasuttavaṇṇanā</head>

<p rend="bodytext" n="131"><hi rend="paranum">131</hi><hi rend="dot">.</hi> pūjanīyabhāvato<pb ed="V" n="2.0108"/><pb ed="M" n="2.0122"/>, <pb ed="P" n="2.0158"/> buddhasampadañca pahāya pavattatā mahantañca taṃ parinibbānañcāti <hi rend="bold">mahāparinibbānaṃ;</hi> savāsanappahānato mahantaṃ kilesakkhayaṃ nissāya pavattaṃ parinibbānantipi <hi rend="bold">mahāparinibbānaṃ;</hi> mahatā kālena mahatā vā guṇarāsinā sādhitaṃ parinibbānantipi <hi rend="bold">mahāparinibbānaṃ;</hi> mahantabhāvāya, dhātūnaṃ bahubhāvāya parinibbānantipi <hi rend="bold">mahāparinibbānaṃ;</hi> mahato lokato nissaṭaṃ parinibbānantipi <hi rend="bold">mahāparinibbānaṃ;</hi> sabbalokāsādhāraṇattā buddhānaṃ sīlādiguṇehi mahato buddhassa bhagavato parinibbānantipi <hi rend="bold">mahāparinibbānaṃ; </hi>mahati sāsane patiṭṭhite parinibbānantipi <hi rend="bold">mahāparinibbāna</hi>nti buddhassa bhagavato parinibbānaṃ vuccati, tappaṭisaṃyuttaṃ suttaṃ <hi rend="bold">mahāparinibbānasuttaṃ.</hi> gijjhā ettha vasantīti <hi rend="bold">gijjhaṃ,</hi> gijjhaṃ kūṭaṃ etassāti <hi rend="bold">gijjhakūṭo,</hi> gijjhaṃ viya vā <hi rend="bold">gijjhaṃ,</hi> kūṭaṃ, taṃ etassāti <hi rend="bold">gijjhakūṭo,</hi> pabbato, tasmiṃ <hi rend="bold">gijjhakūṭe.</hi> tenāha <hi rend="bold">‘‘gijjhā’’</hi>tiādi. <hi rend="bold">abhiyātukāmo</hi>ti ettha abhi-saddo abhibhavanattho, ‘‘abhivijānātū’’tiādīsu (dī॰ ni॰ 2.244; 3.85; ma॰ ni॰ 3.256) viyāti āha <hi rend="bold">‘‘abhibhavanatthāya yātukāmo’’</hi>ti. <hi rend="bold">vajjirājāno</hi>ti ‘‘vajjetabbā ime’’tiādito pavattaṃ vacanaṃ upādāya ‘‘vajjī’’ti laddhanāmā rājāno, vajjīraṭṭhassa vā rājāno <hi rend="bold">vajjirājāno.</hi> vajjiraṭṭhassa pana vajjisamaññā tannivāsirājakumāravasena veditabbā. <hi rend="bold">rājiddhiyā</hi>ti rājabhāvānugatena sabhāvena. so pana sabhāvo nesaṃ <pb ed="P" n="2.0159"/> gaṇarājūnaṃ mitho sāmaggiyā loke pākaṭo, ciraṭṭhāyī ca ahosīti <hi rend="bold">‘‘samaggabhāvaṃ kathesī’’</hi>ti vuttaṃ. anu anu taṃsamaṅgino bhāveti vaḍḍhetīti anubhāvo, anubhāvo eva <hi rend="bold">ānubhāvo,</hi> patāpo, so pana nesaṃ patāpo hatthiassādivāhanasampattiyā, tattha ca susikkhitabhāvena loke pākaṭo jātoti <hi rend="bold">‘‘etena…pe॰… kathesī’’</hi>ti vuttaṃ. <hi rend="bold">tāḷacchiggalenā</hi>ti kuñcikāchiddena. <hi rend="bold">asana</hi>nti saraṃ. <hi rend="bold">atipātayissantī</hi>ti atikkāmenti. <hi rend="bold">poṅkhānupoṅkha</hi>nti poṅkhassa anupoṅkhaṃ, purimasarassa poṅkhapadānugatapoṅkhaṃ itaraṃ saraṃ katvāti attho. <hi rend="bold">avirādhita</hi>nti avirajjhitaṃ. <hi rend="bold">ucchindissāmī</hi>ti ummūlanavasena kulasantatiṃ chindissāmi. ayanaṃ <pb ed="V" n="2.0109"/> vaḍḍhanaṃ <hi rend="bold">ayo,</hi> tappaṭikkhepena <hi rend="bold">anayo</hi>ti āha <hi rend="bold">‘‘avaḍḍhiyā etaṃ nāma’’</hi>nti. <hi rend="bold">vikkhipatī</hi>ti vidūrato khipati, apanetīti attho.</p>

<p rend="bodytext"><hi rend="bold">gaṅgāya</hi>nti <pb ed="M" n="2.0123"/> gaṅgāsamīpe. <hi rend="bold">paṭṭanagāma</hi>nti sakaṭapaṭṭanagāmaṃ. <hi rend="bold">āṇā</hi>ti āṇā vattati. <hi rend="bold">aḍḍhayojana</hi>nti ca tasmiṃ paṭṭane aḍḍhayojanaṭṭhānavāsino sandhāya vuttaṃ. <hi rend="bold">tatrā</hi>ti tasmiṃ paṭṭane. <hi rend="bold">balavāghātajāto</hi>ti uppannabalavakodho.</p>

<p rend="bodytext"><hi rend="bold">me</hi>ti mayhaṃ. <hi rend="bold">gatenā</hi>ti gamanena.</p>

<p rend="subhead">rājaaparihāniyadhammavaṇṇanā</p>

<p rend="bodytext" n="134"><hi rend="paranum">134</hi><hi rend="dot">.</hi> <hi rend="bold">sītaṃ vā uṇhaṃ vā natthi,</hi> tāyaṃ velāyaṃ puññānubhāvena buddhānaṃ sabbakālaṃ samasītuṇhāva utu hoti, taṃ sandhāya tathā vuttaṃ. <hi rend="bold">abhiṇhaṃ sannipātā</hi>ti niccasannipātā, taṃ pana niccasannipātataṃ dassetuṃ <hi rend="bold">‘‘divasassā’’</hi>tiādi vuttaṃ. <hi rend="bold">sannipātabahulā</hi>ti pacurasannipātā. <hi rend="bold">vosāna</hi>nti saṅkocaṃ. <hi rend="bold">‘‘yāvakīva’’</hi>nti ekamevetaṃ padaṃ aniyamato parimāṇavācī, kālo cettha adhippetoti āha <hi rend="bold">‘‘yattakaṃ kāla’’</hi>nti. ‘‘vuddhiyevā’’tiādinā vuttamatthaṃ byatirekamukhena <pb ed="P" n="2.0160"/> dassetuṃ <hi rend="bold">‘‘abhiṇhaṃ asannipatantā hī’’</hi>tiādi vuttaṃ. <hi rend="bold">ākulā</hi>ti khubhitā, na pasannā. <hi rend="bold">bhijjitvā</hi>ti vaggabandhato vibhajja visuṃ visuṃ hutvā.</p>

<p rend="bodytext"><hi rend="bold">sannipātabheriyā</hi>ti sannipātārocanabheriyā. <hi rend="bold">aḍḍhabhuttā vā</hi>ti sāmibhuttā ca. <hi rend="bold">osīdamāne</hi>ti hāyamāne.</p>

<p rend="bodytext"><hi rend="bold">pubbe akata</hi>nti pubbe anibbattaṃ. <hi rend="bold">suṅka</hi>nti bhaṇḍaṃ gahetvā gacchantehi pabbatakhaṇḍa nadītitthagāmadvārādīsu rājapurisānaṃ dātabbabhāgaṃ. <hi rend="bold">bali</hi>nti nipphannasassādito chabhāgaṃ, sattabhāgantiādinā laddhakaraṃ. <hi rend="bold">daṇḍa</hi>nti dasavīsatikahāpaṇādikaṃ aparādhānurūpaṃ gahetabbadhanadaṇḍaṃ. <hi rend="bold">vajjidhamma</hi>nti vajjirājadhammaṃ. idāni apaññattapaññāpanādīsu tappaṭikkhepa ādīnavānisaṃse vitthārato dassetuṃ <hi rend="bold">‘‘tesaṃ apaññatta’’</hi>ntiādi vuttaṃ. <hi rend="bold">pāricariyakkhamā</hi>ti upaṭṭhānakkhamā.</p>

<p rend="bodytext">kulabhogaissariyādivasena mahatī mattā pamāṇaṃ etesanti <hi rend="bold">mahāmattā,</hi> nītisatthavihite vinicchaye <pb ed="V" n="2.0110"/> ṭhapitā mahāmattā <hi rend="bold">vinicchayamahāmattā,</hi> tesaṃ. <hi rend="bold">dentī</hi>ti niyyātenti. <hi rend="bold">sace coro</hi>ti evaṃsaññino sace honti. pāpabhīrutāya <hi rend="bold">attanā kiñci avatvā.</hi> daṇḍanītisaññite vohāre niyuttāti <hi rend="bold">vohārikā,</hi> ye ‘‘dhammaṭṭhā’’ti vuccanti. <hi rend="bold">suttadharā</hi> nītisuttadharā<pb ed="M" n="2.0124"/>, īdise vohāravinicchaye niyametvā ṭhapitā. paramparābhatesu aṭṭhasu kulesu jātā agatigamanaviratā aṭṭhamahallakapurisā <hi rend="bold">aṭṭhakulikā.</hi></p>

<p rend="bodytext"><hi rend="bold">sakkāra</hi>nti upakāraṃ. <hi rend="bold">garubhāvaṃ paccupaṭṭhapetvā</hi>ti ‘‘ime amhākaṃ garuno’’ti tattha garubhāvaṃ pati pati upaṭṭhapetvā. <hi rend="bold">mānentī</hi>ti sammānenti, taṃ pana sammānanaṃ tesu nesaṃ attamanatāpubbakanti āha <hi rend="bold">‘‘manena piyāyantī’’</hi>ti. <hi rend="bold">nipaccakāra</hi>nti paṇipātaṃ. <hi rend="bold">dassentī</hi>ti ‘‘ime amhākaṃ pitāmahā<pb ed="P" n="2.0161"/>, mātāmahā’’tiādinā nīcacittā hutvā garucittākāraṃ dassenti. <hi rend="bold">sandhāretu</hi>nti sambandhaṃ avicchinnaṃ katvā ghaṭetuṃ.</p>

<p rend="bodytext"><hi rend="bold">pasayhākārassā</hi>ti balakkārassa. kāmaṃ vuddhiyā pūjanīyatāya ‘‘vuddhihāniyo’’ti vuttaṃ, attho pana vuttānukkameneva yojetabbo, pāḷiyaṃ vā yasmā ‘‘vuddhiyeva pāṭikaṅkhā, no parihānī’’ti vuttaṃ, tasmā tadanukkamena <hi rend="bold">‘‘vuddhihāniyo’’</hi>ti vuttaṃ.</p>

<p rend="bodytext">vipaccituṃ aladdhokāse pāpakamme, tassa kammassa vipāke vā anavasarova devatopasaggo, tasmiṃ pana laddhokāse siyā devatopasaggassa avasaroti āha <hi rend="bold">‘‘anuppannaṃ…pe॰… vaḍḍhentī’’</hi>ti. eteneva <hi rend="bold">anuppannaṃ sukha</hi>nti etthāpi attho veditabbo. ‘‘balakāyassa diguṇatiguṇatādassanaṃ, paṭibhayabhāvadassana’’nti evaṃ ādinā devatānaṃ saṅgāmasīse sahāyatā veditabbā.</p>

<p rend="bodytext"><hi rend="bold">anicchita</hi>nti aniṭṭhaṃ. <hi rend="bold">āvaraṇato</hi>ti nisedhanato. yassa dhammato anapetā dhammiyāti idha <hi rend="bold">‘‘dhammikā’’</hi>ti vuttā. migasūkarādighātāya sunakhādīnaṃ kaḍḍhitvā vanacaraṇaṃ <hi rend="bold">vājo,</hi> migavā, tattha niyuttā, te vā vājenti nentīti <hi rend="bold">vājikā,</hi> migavadhacārino. <hi rend="bold">cittappavattiṃ pucchati.</hi> kāyikavācasikapayogena hi sā loke pākaṭā pakāsabhūtāti.</p>

<p rend="bodytext" n="135"><hi rend="paranum">135</hi><hi rend="dot">.</hi> devāyatanabhāvena citattā, lokassa cittīkāraṭṭhānattā ca <hi rend="bold">cetiyaṃ ahosi.</hi></p>

<p rend="bodytext">kāmaṃkāravasena kiñcipi na karaṇīyāti <hi rend="bold">akaraṇīyā.</hi> kāmaṃkāro pana hatthagatakaraṇavasenāti <pb ed="V" n="2.0111"/> āha <hi rend="bold">‘‘aggahetabbāti attho’’</hi>ti. <hi rend="bold">abhimukhayuddhenā</hi>ti abhimukhaṃ ujukameva saṅgāmakaraṇena. upalāpanaṃ <pb ed="M" n="2.0125"/> sāmaṃ dānañcāti dassetuṃ <hi rend="bold">‘‘ala’’</hi>ntiādi vuttaṃ. bhedopi idha upāyo evāti vuttaṃ <hi rend="bold">‘‘aññatra mithubhedāyā’’</hi>ti. yuddhassa pana anupāyatā <pb ed="P" n="2.0162"/> pageva pakāsitā. <hi rend="bold">ida</hi>nti ‘‘aññatra upalāpanāya, aññatra mithubhedā’’ti ca idaṃ vacanaṃ. <hi rend="bold">kathāya nayaṃ labhitvā</hi>ti ‘‘yāvakīvañca…pe॰… no parihānī’’ti imāya bhagavato kathāya nayaṃ upāyaṃ labhitvā.</p>

<p rend="bodytext"><hi rend="bold">anukampāyā</hi>ti vajjirājesu anuggahena. <hi rend="bold">assā</hi>ti bhagavato.</p>

<p rend="bodytext"><hi rend="bold">katha</hi>nti vajjīhi saddhiṃ kātabbayuddhakathaṃ. <hi rend="bold">ujuṃ karissāmī</hi>ti paṭirājāno ānetvā pākāraparikhānaṃ aññathābhāvāpādanena ujubhāvaṃ karissāmi.</p>

<p rend="bodytext"><hi rend="bold">patiṭṭhitaguṇo</hi>ti patiṭṭhitācariyaguṇo. <hi rend="bold">issarā sannipatantu,</hi> mayaṃ anissarā, tattha gantvā kiṃ karissāmāti <hi rend="bold">licchavino na sannipatiṃsū</hi>ti yojanā. <hi rend="bold">sūrā sannipatantū</hi>ti etthāpi eseva nayo.</p>

<p rend="bodytext"><hi rend="bold">balabheri</hi>nti yuddhāya balakāyassa uṭṭhānabheriṃ.</p>

<p rend="subhead">bhikkhuaparihāniyadhammavaṇṇanā</p>

<p rend="bodytext" n="136"><hi rend="paranum">136</hi><hi rend="dot">.</hi> aparihānāya hitāti <hi rend="bold">aparihāniyā,</hi> na parihāyanti etehīti vā <hi rend="bold">aparihāniyā,</hi> te pana yasmā aparihāniyā kārakā nāma honti, tasmā vuttaṃ <hi rend="bold">‘‘aparihānikare’’</hi>ti. yasmā pana te parihānikarānaṃ ujupaṭipakkhabhūtā, tasmā āha <hi rend="bold">‘‘vuddhihetubhūte’’</hi>ti. yasmā bhagavato desanā uparūpari ñāṇālokaṃ pasādentī sattānaṃ hadayandhakāraṃ vidhamati, pakāsetabbe ca atthe hatthatale āmalakaṃ viya suṭṭhutaraṃ pākaṭe katvā dasseti, tasmā vuttaṃ <hi rend="bold">‘‘candasahassaṃ…pe॰… kathayissāmī’’</hi>ti.</p>

<p rend="bodytext">yasmā bhagavā ‘‘tassa brāhmaṇassa sammukhā vajjīnaṃ abhiṇhasannipātādipaṭipattiṃ kathentoyeva ayaṃ aparihāniyakathā aniyyānikā vaṭṭanissitā, mayhaṃ pana sāsane tathārūpī kathā kathetabbā, sā hoti niyyānikā vivaṭṭanissitā, yāya sāsanaṃ mayhaṃ parinibbānato parampi <pb ed="V" n="2.0112"/> addhaniyaṃ assa ciraṭṭhitika’’nti cintesi, tasmā bhikkhū sannipātāpetvā tesaṃ aparihāniye dhamme desento teneva niyāmena desesi. tena vuttaṃ <hi rend="bold">‘‘idaṃ vajjisattake vuttasadisamevā’’</hi>ti. evaṃ saṅkhepato vuttamatthaṃ <pb ed="M" n="2.0126"/> vitthārato dassento <hi rend="bold">‘‘idhāpi cā’’</hi>tiādimāha. tattha <hi rend="bold">‘‘tato’’</hi>tiādi <pb ed="P" n="2.0163"/> disāsu āgatasāsane vuttaṃ taṃ kathanaṃ. vihārasīmā ākulā yasmā, tasmā <hi rend="bold">uposathapavāraṇā ṭhitā.</hi></p>

<p rend="bodytext"><hi rend="bold">olīyamānako</hi>ti pāḷito, atthato ca vinassamāno. <hi rend="bold">ukkhipāpentā</hi>ti paguṇabhāvakaraṇena, atthasaṃvaṇṇanena ca paggaṇhantā.</p>

<p rend="bodytext"><hi rend="bold">sāvatthiyaṃ bhikkhū viya</hi> pācittiyaṃ desāpetabboti (pārā॰ 565 vitthāravatthu). <hi rend="bold">vajjiputtakā viya</hi> dasavatthudīpanena (cūḷava॰ 446 vitthāravatthu). <hi rend="bold">‘‘gihigatānī</hi>ti gihipaṭisaṃyuttānī’’ti vadanti. gihīsu gatāni, tehi ñātāni <hi rend="bold">gihigatāni.</hi> dhūmakālo etassāti <hi rend="bold">dhūmakālikaṃ</hi> citakadhūmavūpasamato paraṃ appavattanato.</p>

<p rend="bodytext"><hi rend="bold">thirabhāvappattā</hi>ti sāsane thirabhāvaṃ anivattitabhāvaṃ upagatā. <hi rend="bold">therakārakehī</hi>ti therabhāvasādhakehi sīlādiguṇehi asekkhadhammehi. <hi rend="bold">bahū rattiyo</hi>ti pabbajitā hutvā bahū rattiyo <hi rend="bold">jānanti.</hi> sīlādiguṇesu patiṭṭhāpanameva sāsane pariṇāyakatāti āha <hi rend="bold">‘‘tīsu sikkhāsu pavattentī’’</hi>ti.</p>

<p rend="bodytext"><hi rend="bold">ovādaṃ na denti</hi> abhājanabhāvato. <hi rend="bold">paveṇīkatha</hi>nti ācariyaparamparābhataṃ sammāpaṭipattidīpanaṃ dhammakathaṃ. <hi rend="bold">sārabhūtaṃ dhammapariyāya</hi>nti samathavipassanāmaggaphalasampāpanena sārabhūtaṃ bojjhaṅgakosallaanuttarasītībhāvaadhicittasuttādidhammatantiṃ.</p>

<p rend="bodytext"><hi rend="bold">punabbhavadānaṃ punabbhavo</hi> uttarapadalopena. <hi rend="bold">itare</hi>ti ye na paccayavasikā na āmisacakkhukā, te <hi rend="bold">na gacchanti</hi> taṇhāya vasaṃ.</p>

<p rend="bodytext"><hi rend="bold">āraññakesū</hi>ti araññabhāgesu araññapariyāpannesu. nanu yattha katthacipi taṇhā sāvajjā evāti codanaṃ sandhāyāha <hi rend="bold">‘‘gāmantasenāsanesu hī’’</hi>tiādi, tena ‘‘anuttaresu vimokkhesu pihaṃ upaṭṭhāpayato’’ti ettha vuttasinehādayo viya āraññakesu senāsanesu sālayatā sevitabbapakkhiyā evāti dasseti.</p>

<p rend="bodytext"><hi rend="bold">attanāvā</hi>ti <pb ed="P" n="2.0164"/><pb ed="V" n="2.0113"/> sayameva, tena parehi anussāhitānaṃ saraseneva anāgatānaṃ pesalānaṃ bhikkhūnaṃ āgamanaṃ, āgatānañca phāsuvihāraṃ paccāsisantīti dasseti. <hi rend="bold">iminā nīhārenā</hi>ti imāya paṭipattiyā. <hi rend="bold">aggahitadhammaggahaṇa</hi>nti <pb ed="M" n="2.0127"/> aggahitassa pariyattidhammassa uggahaṇaṃ. <hi rend="bold">gahitasajjhāyakaraṇa</hi>nti uggahitassa suṭṭhu atthacintanaṃ. cintanattho hi <hi rend="bold">sajjhāyasaddo.</hi></p>

<p rend="bodytext"><hi rend="bold">entī</hi>ti upagacchanti. <hi rend="bold">nisīdanti</hi> āsanapaññāpanādinā.</p>

<p rend="bodytext" n="137"><hi rend="paranum">137</hi><hi rend="dot">.</hi> āramitabbaṭṭhena <hi rend="bold">kammaṃ ārāmo. kamme ratā,</hi> na ganthadhure, vāsadhure vāti <hi rend="bold">kammaratā, anuyuttā</hi>ti tapparabhāvena punappunaṃ pasutā. <hi rend="bold">iti kātabbakamma</hi>nti taṃ taṃ bhikkhūnaṃ kātabbaṃ uccāvacakammaṃ cīvaravicāraṇādi. tenāha <hi rend="bold">‘‘seyyathida’’</hi>ntiādi. <hi rend="bold">upatthambhana</hi>nti dupaṭṭatipaṭṭādikaraṇaṃ. tañhi paṭhamapaṭalādīnaṃ upatthambhanakāraṇattā tathā vuttaṃ. yadi evaṃ kathaṃ ayaṃ kammarāmatā paṭikkhittāti āha <hi rend="bold">‘‘ekacco hī’’</hi>tiādi.</p>

<p rend="bodytext"><hi rend="bold">karonto yevā</hi>ti yathāvuttatiracchānakathaṃ kathentoyeva. atiracchānakathābhāvepi tassa tattha tapparabhāvadassanatthaṃ avadhāraṇavacanaṃ. <hi rend="bold">pariyantakārī</hi>ti sapariyantaṃ katvā vattā. ‘‘pariyantavatiṃ vācaṃ bhāsitā’’ti (dī॰ ni॰ 1.9, 194) hi vuttaṃ. <hi rend="bold">appabhasso vā</hi>ti parimitakathoyeva ekantena kathetabbasseva kathanato. samāpattisamāpajjanaṃ <hi rend="bold">ariyo tuṇhībhāvo.</hi></p>

<p rend="bodytext"><hi rend="bold">niddāyatiyevā</hi>ti <pb ed="P" n="2.0165"/> niddokkamane anādīnavadassī niddāyatiyeva. iriyāpathaparivattanādinā na naṃ vinodeti.</p>

<p rend="bodytext"><hi rend="bold">evaṃ saṃsaṭṭho vā</hi>ti vuttanayena gaṇasaṅgaṇikāya saṃsaṭṭho eva <hi rend="bold">viharati.</hi></p>

<p rend="bodytext"><hi rend="bold">dussīlā pāpicchā nāmā</hi>ti sayaṃ nissīlā asantaguṇasambhāvanicchāya samannāgatattā pāpā lāmakā icchā etesanti pāpicchā.</p>

<p rend="bodytext">pāpapuggalehi mettikaraṇato <hi rend="bold">pāpamittā.</hi> tehi sadā saha pavattanena <hi rend="bold">pāpasahāyā.</hi> tattha ninnatādinā tadadhimuttatāya <hi rend="bold">pāpasampavaṅkā.</hi></p>

<p rend="bodytext" n="138"><hi rend="paranum">138</hi><hi rend="dot">.</hi> saddhā etesaṃ atthīti <hi rend="bold">saddhā</hi>ti āha <hi rend="bold">‘‘saddhāsampannā’’</hi>ti. āgamanīyapaṭipadāya āgatasaddhā <pb ed="V" n="2.0114"/> <hi rend="bold">āgamanīyasaddhā,</hi> sā sātisayā mahābodhisattānaṃ paropadesena vinā saddheyyavatthuṃ aviparītato ogāhetvā <pb ed="M" n="2.0128"/> adhimuccanatoti āha <hi rend="bold">‘‘sabbaññubodhisattānaṃ hotī’’</hi>ti. saccapaṭivedhato āgatasaddhā <hi rend="bold">adhigamasaddhā</hi> surabandhādīnaṃ (dī॰ ni॰ aṭṭha॰ 3.118; dha॰ pa॰ aṭṭha॰ 1.suppabuddhakuṭṭhivatthu; udā॰ aṭṭha॰ 43) viya. ‘‘sammāsambuddho bhagavā’’tiādinā buddhādīsu uppajjanakapasādo <hi rend="bold">pasādasaddhā</hi> mahākappinarājādīnaṃ (a॰ ni॰ aṭṭha॰ 1.1.231; dha॰ pa॰ aṭṭha॰ 1.mahākappinattheravatthu; theragā॰ aṭṭha॰ 2.mahākappinattheragāthāvaṇṇanā, vitthāro) viya. ‘‘evameta’’nti okkantitvā pakkhanditvā saddahanavasena kappanaṃ <hi rend="bold">okappanaṃ. duvidhāpī</hi>ti pasādasaddhāpi okappanasaddhāpi. tattha pasādasaddhā aparaneyyarūpā hoti savanamattena pasīdanato. okappanasaddhā saddheyyavatthuṃ ogāhetvā anupavisitvā ‘‘evameta’’nti paccakkhaṃ karontī viya pavattati. tenāha <hi rend="bold">‘‘saddhādhimutto vakkalittherasadiso hotī’’</hi>ti. <hi rend="bold">tassa hī</hi>ti okappanasaddhāya samannāgatassa. hirī etassa atthīti <hi rend="bold">hiri,</hi> hiri mano etesanti <hi rend="bold">hirimanā</hi>ti āha <hi rend="bold">‘‘pāpa…pe॰… cittā’’</hi>ti. pāpato ottappenti ubbijjanti bhāyantīti <hi rend="bold">ottappī.</hi></p>

<p rend="bodytext">bahu sutaṃ suttageyyādi etenāti <hi rend="bold">bahussuto,</hi> sutaggahaṇaṃ cettha nidassanamattaṃ dhāraṇaparicayaparipucchānupekkhanadiṭṭhinijjhānānaṃ <pb ed="P" n="2.0166"/> pettha icchitabbattā. savanamūlakattā vā tesampi taggahaṇeneva gahaṇaṃ daṭṭhabbaṃ. atthakāmena pariyāpuṇitabbato, diṭṭhadhammikādipurisatthasiddhiyā pariyattabhāvato ca <hi rend="bold">pariyatti,</hi> tīṇi piṭakāni. <hi rend="bold">saccappaṭivedho</hi> saccānaṃ paṭivijjhanaṃ. tadapi bāhusaccaṃ yathāvuttabāhusaccakiccanipphattito. <hi rend="bold">pariyatti adhippetā</hi> saccapaṭivedhāvahena bāhusaccena bahussutabhāvassa idha icchitattā. <hi rend="bold">so</hi>ti pariyattibahussuto. <hi rend="bold">catubbidho hoti</hi> pañcamassa pakārassa abhāvato. <hi rend="bold">sabbatthakabahussuto</hi>ti nissayamuccanakabahussutādayo viya padesiko ahutvā piṭakattaye sabbatthakameva bāhusaccasabbhāvato sabbassa atthassa kāyanato kathanato sabbatthakabahussuto. <hi rend="bold">te idha adhippetā</hi> paṭipattipaṭivedhasaddhammānaṃ mūlabhūte pariyattisaddhamme suppatiṭṭhitabhāvato.</p>

<p rend="bodytext"><hi rend="bold">āraddha</hi>nti paggahitaṃ. taṃ pana duvidhampi vīriyārambhavibhāgena dassetuṃ <hi rend="bold">‘‘tatthā’’</hi>tiādi vuttaṃ. tattha <hi rend="bold">ekakā</hi>ti ekākino, vūpakaṭṭhavihārinoti attho.</p>

<p rend="bodytext"><hi rend="bold">pucchitvā</hi>ti <pb ed="M" n="2.0129"/> parato pucchitvā. <hi rend="bold">sampaṭicchāpetu</hi>nti ‘‘tvaṃ asukanāmo’’ti vatvā tehi ‘‘āmā’’ti paṭijānāpetunti attho. evaṃ cirakatādianussaraṇasamatthasatinepakkānaṃ appakasireneva <pb ed="V" n="2.0115"/> satisambojjhaṅgabhāvanāpāripūriṃ gacchatīti dassanatthaṃ <hi rend="bold">‘‘evarūpe bhikkhū sandhāyā’’</hi>ti vuttaṃ. tenevāha ‘‘apicā’’tiādi.</p>

<p rend="bodytext" n="139"><hi rend="paranum">139</hi><hi rend="dot">.</hi> bujjhati etāyāti ‘‘bodhī’’ti laddhanāmāya sammādiṭṭhiādidhammasāmaggiyā aṅgoti <hi rend="bold">bojjhaṅgo,</hi> pasattho, sundaro vā bojjhaṅgo <hi rend="bold">sambojjhaṅgo. upaṭṭhānalakkhaṇo</hi>ti kāyavedanācittadhammānaṃ asubhadukkhāniccānattabhāvasallakkhaṇasaṅkhātaṃ ārammaṇe upaṭṭhānaṃ lakkhaṇaṃ etassāti upaṭṭhānalakkhaṇo. catunnaṃ ariyasaccānaṃ pīḷanādippakārato vicayo upaparikkhā lakkhaṇaṃ etassāti <hi rend="bold">pavicayalakkhaṇo.</hi> anuppannā kusalānuppādanādivasena cittassa <pb ed="P" n="2.0167"/> paggaho paggaṇhanaṃ lakkhaṇaṃ etassāti <hi rend="bold">paggahalakkhaṇo.</hi> pharaṇaṃ vipphārikatā lakkhaṇaṃ etassāti <hi rend="bold">pharaṇalakkhaṇo.</hi> upasamo kāyacittapariḷāhānaṃ vūpasamanaṃ lakkhaṇaṃ etassāti <hi rend="bold">upasamalakkhaṇo.</hi> avikkhepo vikkhepaviddhaṃsanaṃ lakkhaṇaṃ etassāti <hi rend="bold">avikkhepalakkhaṇo.</hi> līnuddhaccarahite adhicitte pavattamāne paggahaniggahasampahaṃsanesu abyāvaṭattā ajjhupekkhanaṃ paṭisaṅkhānaṃ lakkhaṇaṃ etassāti <hi rend="bold">paṭisaṅkhānalakkhaṇo.</hi></p>

<p rend="bodytext"><hi rend="bold">catūhi kāraṇehī</hi>ti satisampajaññaṃ, muṭṭhassatipuggalaparivajjanā, upaṭṭhitassatipuggalasevanā, tadadhimuttatāti imehi catūhi kāraṇehi. <hi rend="bold">chahi kāraṇehī</hi>ti paripucchakatā, vatthuvisadakiriyā, indriyasamattapaṭipādanā, duppaññapuggalaparivajjanā, paññavantapuggalasevanā, tadadhimuttatāti imehi chahi kāraṇehi. <hi rend="bold">mahāsatipaṭṭhānavaṇṇanāyaṃ</hi> pana ‘‘sattahi kāraṇehī’’ (dī॰ ni॰ aṭṭha॰ 2.385; ma॰ ni॰ aṭṭha॰ 1.118) vakkhati, taṃ gambhīrañāṇacariyāpaccavekkhaṇāti imaṃ kāraṇaṃ pakkhipitvā veditabbaṃ. <hi rend="bold">navahi kāraṇehī</hi>ti apāyabhayapaccavekkhaṇā, gamanavīthipaccavekkhaṇā, piṇḍapātassa apacāyanatā, dāyajjamahattapaccavekkhaṇā, satthumahattapaccavekkhaṇā, sabrahmacārīmahattapaccavekkhaṇā, kusītapuggalaparivajjanā, āraddhavīriyapuggalasevanā, tadadhimuttatāti imehi navahi kāraṇehi. <hi rend="bold">mahāsatipaṭṭhānavaṇṇanāyaṃ</hi> (dī॰ ni॰ aṭṭha॰ 2.385; ma॰ ni॰ aṭṭha॰ 1.118) pana <pb ed="M" n="2.0130"/> ānisaṃsadassāvitā, jātimahattapaccavekkhaṇāti imehi saddhiṃ ‘‘ekādasā’’ti vakkhati. <hi rend="bold">dasahi kāraṇehī</hi>ti buddhānussati, dhammānussati, saṅghasīlacāgadevatāupasamānussati, lūkhapuggalaparivajjanā, siniddhapuggalasevanā, tadadhimuttatāti imehi dasahi. <hi rend="bold">mahāsatipaṭṭhānavaṇṇanāyaṃ</hi> (dī॰ ni॰ aṭṭha॰ 2.385; ma॰ ni॰ aṭṭha॰ 1.118) pana pasādaniyasuttantapaccavekkhaṇāya saddhiṃ ‘‘ekādasā’’ti vakkhati. <hi rend="bold">sattahi kāraṇehī</hi>ti paṇītabhojanasevanatā<pb ed="P" n="2.0168"/>, utusukhasevanatā, iriyāpathasukhasevanatā, majjhattapayogatā, sāraddhakāyapuggalaparivajjanatā<pb ed="V" n="2.0116"/>, passaddhakāyapuggalasevanatā, tadadhimuttatāti imehi sattahi. <hi rend="bold">dasahi kāraṇehī</hi>ti vatthuvisadakiriyā, indriyasamattapaṭipādanā, nimittakusalatā, samaye cittassa paggahaṇaṃ, samaye cittassa niggahaṇaṃ, samaye cittassa sampahaṃsanaṃ, samaye cittassa ajjhupekkhanaṃ, asamāhitapuggalaparivajjanaṃ, samāhitapuggalasevanaṃ, tadadhimuttatāti imehi dasahi kāraṇehi. <hi rend="bold">mahāsatipaṭṭhānavaṇṇanāyaṃ</hi> (dī॰ ni॰ aṭṭha॰ 2.385; ma॰ ni॰ aṭṭha॰ 1.118) pana ‘‘jhānavimokkhapaccavekkhaṇā’’ti iminā saddhiṃ ‘‘ekādasahī’’ti vakkhati. <hi rend="bold">pañcahi kāraṇehī</hi>ti sattamajjhattatā, saṅkhāramajjhattatā, sattasaṅkhārakelāyanapuggalaparivajjanā, sattasaṅkhāramajjhattapuggalasevanā, tadadhimuttatāti imehi pañcahi kāraṇehi. yaṃ panettha vattabbaṃ, taṃ <hi rend="bold">mahāsatipaṭṭhānavaṇṇanāyaṃ</hi> (dī॰ ni॰ aṭṭha॰ 2.385; ma॰ ni॰ aṭṭha॰ 1.118) āgamissati. kāmaṃ bodhipakkhiyadhammā nāma nippariyāyato ariyamaggasampayuttā eva niyyānikabhāvato. suttantadesanā nāma pariyāyakathāti <hi rend="bold">‘‘iminā vipassanā…pe॰… kathesī’’</hi>ti vuttaṃ.</p>

<p rend="bodytext" n="140"><hi rend="paranum">140</hi><hi rend="dot">.</hi> tebhūmake saṅkhāre ‘‘aniccā’’ti anupassati etāyāti <hi rend="bold">aniccānupassanā,</hi> tathā pavattā vipassanā, sā pana yasmā attanā sahagatasaññāya bhāvitāya vibhāvitā eva hotīti vuttaṃ <hi rend="bold">‘‘aniccānupassanāya saddhiṃ uppannasaññā’’</hi>ti. saññāsīsena vāyaṃ vipassanāya eva niddeso. <hi rend="bold">anattasaññādīsu</hi>pi eseva nayo. <hi rend="bold">lokiyavipassanāpi honti,</hi> yasmā ‘‘anicca’’ntiādinā tā pavattantīti. <hi rend="bold">lokiyavipassanāpī</hi>ti <hi rend="bold">pi</hi>-saddena missakāpettha santīti atthato āpannanti atthāpattisiddhamatthaṃ niddhāretvā sarūpato dassetuṃ <hi rend="bold">‘‘virāgo’’</hi>tiādi vuttaṃ. tattha <hi rend="bold">āgatavasenā</hi>ti tathā āgatapāḷivasena ‘‘virāgo nirodho’’ti hi tattha <pb ed="M" n="2.0131"/> nibbānaṃ vuttanti idha <pb ed="P" n="2.0169"/> ‘‘virāgasaññā, nirodhasaññā’’ti vuttasaññā nibbānārammaṇāpi siyuṃ. tena vuttaṃ <hi rend="bold">‘‘dve lokuttarāpi hontī’’</hi>ti.</p>

<p rend="bodytext" n="141"><hi rend="paranum">141</hi><hi rend="dot">.</hi> mettā etassa atthīti <hi rend="bold">mettaṃ,</hi> cittaṃ. taṃsamuṭṭhānaṃ kāyakammaṃ <hi rend="bold">mettaṃ kāyakammaṃ.</hi> esa nayo sesadvayepi. imānipi mettākāyakammādīni bhikkhūnaṃ vasena āgatāni tesaṃ seṭṭhaparisabhāvato. yathā pana bhikkhūsupi labbhanti, evaṃ gihīsupi labbhanti catuparisasādhāraṇattāti taṃ dassento <hi rend="bold">‘‘bhikkhūnañhī’’</hi>tiādimāha. kāmaṃ ādibrahmacariyakadhammassavanenapi mettākāyakammāni labbhanti, nippariyāyato pana cārittadhammassavanena ayamattho icchitoti dassento <hi rend="bold">‘‘ābhisamācārikadhammapūraṇa’’</hi>nti āha. <hi rend="bold">tepiṭakampi buddhavacanaṃ</hi> paripucchanaatthakathanavasena pavattiyamānaṃ hitajjhāsayena pavattitabbato.</p>

<p rend="bodytext"><hi rend="bold">āvī</hi>ti <pb ed="V" n="2.0117"/> pakāsaṃ, pakāsabhāvo cettha yaṃ uddissa taṃ kāyakammaṃ karīyati, tassa sammukhabhāvatoti āha <hi rend="bold">‘‘sammukhā’’</hi>ti. <hi rend="bold">raho</hi>ti appakāsaṃ, appakāsatā ca yaṃ uddissa taṃ kāyakammaṃ karīyati, tassa paccakkhābhāvatoti āha <hi rend="bold">‘‘parammukhā’’</hi>ti. <hi rend="bold">sahāyabhāvagamanaṃ</hi> tesaṃ purato. <hi rend="bold">ubhayehī</hi>ti navakehi, therehi ca.</p>

<p rend="bodytext"><hi rend="bold">paggayhā</hi>ti paggaṇhitvā uccaṃ katvā.</p>

<p rend="bodytext">kāmaṃ mettāsinehasiniddhānaṃ nayanānaṃ ummīlanā, pasannena mukhena olokanañca mettaṃ kāyakammameva, yassa pana cittassa vasena nayanānaṃ mettāsinehasiniddhatā, mukhassa ca pasannatā, taṃ sandhāya vuttaṃ <hi rend="bold">‘‘mettaṃ manokammaṃ nāmā’’</hi>ti.</p>

<p rend="bodytext">lābhasaddo kammasādhano ‘‘lābhāvata, lābho laddho’’tiādīsu viya, so cettha ‘‘dhammaladdhā’’ti vacanato atītakālikoti āha <hi rend="bold">‘‘cīvarādayo laddhapaccayā’’</hi>ti. dhammato <pb ed="P" n="2.0170"/> āgatāti <hi rend="bold">dhammikā.</hi> tenāha ‘‘dhammaladdhā’’ti. imameva hi atthaṃ dassetuṃ <hi rend="bold">‘‘kuhanādī’’</hi>tiādi vuttaṃ. cittena vibhajanapubbakaṃ kāyena vibhajananti mūlameva dassetuṃ <hi rend="bold">‘‘evaṃ cittena vibhajana’’</hi>nti vuttaṃ, tena cittuppādamattenapi paṭivibhāgo na kātabboti dasseti. <hi rend="bold">appaṭivibhatta</hi>nti bhāvanapuṃsakaniddeso, appaṭivibhattaṃ vā lābhaṃ bhuñjatīti kammaniddeso eva.</p>

<p rend="bodytext"><hi rend="bold">taṃ</hi> <pb ed="M" n="2.0132"/> <hi rend="bold">taṃ neva gihīnaṃ deti</hi> attano ājīvasodhanatthaṃ. <hi rend="bold">na attanā bhuñjatī</hi>ti attanāva na paribhuñjati ‘‘mayhaṃ asādhāraṇabhogitā mā hotū’’ti. <hi rend="bold">‘‘paṭiggaṇhanto ca…pe॰… passatī’’</hi>ti iminā tassa lābhassa tīsupi kālesu sādhāraṇato ṭhapanaṃ dassitaṃ. <hi rend="bold">‘‘paṭiggaṇhanto ca saṅghena sādhāraṇaṃ hotū’’</hi>ti iminā paṭiggahaṇakālo dassito, <hi rend="bold">‘‘gahetvā…pe॰… passatī’’</hi>ti iminā paṭiggahitakālo, tadubhayaṃ pana tādisena pubbābhogena vinā na hotīti atthasiddho purimakālo. tayidaṃ paṭiggahaṇato pubbe vassa hoti ‘‘saṅghena sādhāraṇaṃ hotūti paṭiggahessāmī’’ti. paṭiggaṇhantassa hoti ‘‘saṅghena sādhāraṇaṃ hotūti paṭiggaṇhāmī’’ti. paṭiggahetvā hoti ‘‘saṅghena sādhāraṇaṃ hotūti paṭiggahitaṃ mayā’’ti evaṃ tilakkhaṇasampannaṃ katvā laddhalābhaṃ osānalakkhaṇaṃ avikopetvā paribhuñjanto sādhāraṇabhogī, appaṭivibhattabhogī ca hoti.</p>

<p rend="bodytext"><hi rend="bold">imaṃ pana sāraṇīyadhamma</hi>nti imaṃ catutthaṃ saritabbayuttadhammaṃ. <hi rend="bold">na hi…pe॰… gaṇhanti,</hi> tasmā <pb ed="V" n="2.0118"/> sādhāraṇabhogitā eva dussīlassa natthīti ārambhopi tāva na sambhavati, kuto pūraṇanti adhippāyo. <hi rend="bold">‘‘parisuddhasīlo’’</hi>ti iminā lābhassa dhammikabhāvaṃ dasseti. <hi rend="bold">‘‘vattaṃ akhaṇḍento’’</hi>ti iminā appaṭivibhattabhogitaṃ, sādhāraṇabhogitañca dasseti. sati pana tadubhaye sāraṇīyadhammo pūrito eva hotīti āha <hi rend="bold">‘‘pūretī’’</hi>ti. <hi rend="bold">‘‘odissakaṃ</hi> <pb ed="P" n="2.0171"/> <hi rend="bold">katvā’’</hi>ti etena anodissakaṃ katvā pituno, ācariyupajjhāyādīnaṃ vā therāsanato paṭṭhāya dentassa sāraṇīyadhammoyeva hotīti. <hi rend="bold">sāraṇīyadhammo panassa na hotī</hi>ti paṭijagganaṭṭhāne odissakaṃ katvā dinnattā. tenāha <hi rend="bold">‘‘palibodhajagganaṃ nāma hotī’’</hi>tiādi. yadi evaṃ sabbena sabbaṃ sāraṇīyadhammapūrakassa odissakadānaṃ na vaṭṭatīti? no na vaṭṭati yuttaṭṭhāneti dassento <hi rend="bold">‘‘tena panā’’</hi>tiādimāha. gilānādīnaṃ odissakaṃ katvā dānaṃ appaṭivibhāgapakkhikaṃ ‘‘asukassa na dassāmī’’ti paṭikkhepassa abhāvato. byatirekappadhāno hi paṭivibhāgo. tenāha <hi rend="bold">‘‘avasesa’’</hi>ntiādi. <hi rend="bold">adātumpī</hi>ti <hi rend="bold">pi</hi>-saddena dātumpi vaṭṭatīti dasseti, tañca kho karuṇāyanavasena, na vattapūraṇavasena.</p>

<p rend="bodytext"><hi rend="bold">susikkhitāyā</hi>ti sāraṇīyadhammapūraṇavidhimhi suṭṭhu sikkhitāya, sukusalāyāti attho. idāni tassā kosallaṃ dassetuṃ <hi rend="bold">‘‘susikkhitāya hī’’</hi>tiādi <pb ed="M" n="2.0133"/> vuttaṃ. <hi rend="bold">‘‘dvādasahi vassehi pūrati, na tato ora’’</hi>nti iminā tassa duppūraṇaṃ dasseti. tathā hi so mahapphalo mahānisaṃso, diṭṭhadhammikehipi tāva garutarehi phalānisaṃsehi ca anugato. taṃsamaṅgī ca puggalo visesalābhī ariyapuggalo viya loke acchariyabbhutadhammasamannāgato hoti. tathā hi so duppajahaṃ dānamayassa, sīlamayassa ca puññassa paṭipakkhadhammaṃ sudūre vikkhambhitaṃ katvā suvisuddhena cetasā loke pākaṭo paññāto hutvā viharati, tassimamatthaṃ byatirekato, anvayato ca vibhāvetuṃ <hi rend="bold">‘‘sace hī’’</hi>tiādi vuttaṃ, taṃ suviññeyyameva.</p>

<p rend="bodytext">idāni ye samparāyike, diṭṭhadhammike ca ānisaṃse dassetuṃ <hi rend="bold">‘‘eva’’</hi>ntiādi vuttaṃ. <hi rend="bold">neva issā, na macchariyaṃ hoti</hi> cirakālabhāvanāya vidhutabhāvato. <hi rend="bold">manussānaṃ piyo hoti</hi> pariccāgasīlatāya visuddhattā. tenāha ‘‘dadaṃ piyo hoti bhajanti naṃ bahū’’tiādi <pb ed="P" n="2.0172"/> (a॰ ni॰ 5.34). <hi rend="bold">sulabhapaccayo hoti</hi> dānavasena uḷārajjhāsayānaṃ paccayalābhassa idhānisaṃsabhāvato dānassa. <hi rend="bold">pattagataṃ assa diyyamānaṃ</hi> <hi rend="bold">na khīyati</hi> pattagatavasena dvādasavassikassa mahāpattassa avicchedena pūritattā. <hi rend="bold">aggabhaṇḍaṃ labhati</hi> devasikaṃ dakkhiṇeyyānaṃ aggato paṭṭhāya dānassa dinnattā. <hi rend="bold">bhayevā…pe॰… āpajjanti</hi> deyyapaṭiggāhakavikappaṃ <pb ed="V" n="2.0119"/> akatvā attani nirapekkhacittena cirakālaṃ dānapūratāya pasāditacittattā.</p>

<p rend="bodytext"><hi rend="bold">tatrā</hi>ti tesu ānisaṃsesu vibhāvetabbesu. <hi rend="bold">imāni</hi> taṃ dīpanāni <hi rend="bold">vatthūni</hi> kāraṇāni. <hi rend="bold">alabhantāpī</hi>ti amahāpuññatāya na lābhino samānāpi. <hi rend="bold">bhikkhācāramaggasabhāga</hi>nti sabhāgaṃ tabbhāgiyaṃ bhikkhācāramaggaṃ <hi rend="bold">jānanti.</hi></p>

<p rend="bodytext">anuttarimanussadhammattā, therānaṃ saṃsayavinodanatthañca <hi rend="bold">‘‘sāraṇīyadhammo me bhante pūrito’’</hi>ti āha. tathā hi dutiyavatthusmimpi therena attā pakāsito. manussānaṃ piyatāya, sulabhapaccayatāyapi idaṃ vatthumeva. pattagatākhīyanassa pana visesaṃ vibhāvanato <hi rend="bold">‘‘idaṃ tāva…pe॰… ettha vatthu’’</hi>nti vuttaṃ.</p>

<p rend="bodytext"><hi rend="bold">giribhaṇḍamahāpūjāyā</hi>ti <pb ed="M" n="2.0134"/> cetiyagirimhi sakalalaṅkādīpe, yojanappamāṇe samudde ca nāvāsaṅghāṭādike ṭhapetvā dīpapupphagandhādīhi kariyamānamahāpūjāyaṃ. <hi rend="bold">pariyāyenapī</hi>ti lesenapi. <hi rend="bold">anucchavika</hi>nti sāraṇīyadhammapūraṇatopi <hi rend="bold">idaṃ</hi> yathābhūtappavedanaṃ <hi rend="bold">tumhākaṃ anucchavika</hi>nti attho.</p>

<p rend="bodytext"><hi rend="bold">anārocetvāva palāyiṃsu</hi> corabhayena. ‘‘attano dujjīvikāyā’’ti ca vadanti.</p>

<p rend="bodytext"><hi rend="bold">vaṭṭissatī</hi>ti kappissati. <hi rend="bold">therī sāraṇīyadhammapūrikā ahosi,</hi> therassa pana sīlatejeneva devatā ussukkaṃ āpajji.</p>

<p rend="bodytext">natthi <pb ed="P" n="2.0173"/> etesaṃ khaṇḍanti <hi rend="bold">akhaṇḍāni.</hi> taṃ pana nesaṃ khaṇḍaṃ dassetuṃ <hi rend="bold">‘‘yassā’’</hi>tiādi vuttaṃ. tattha upasampannasīlānaṃ uddesakkamena ādi antā veditabbā. tenāha <hi rend="bold">‘‘sattasū’’</hi>tiādi. anupasampannasīlānaṃ pana samādānakkamenapi ādi antā labbhanti. <hi rend="bold">pariyante chinnasāṭako viyā</hi>ti vatthante, dasante vā chinnavatthaṃ viya, visadisūdāharaṇaṃ cetaṃ ‘‘akhaṇḍānī’’ti imassa adhigatattā. evaṃ sesānipi udāharaṇāni. khaṇḍitabhinnatā khaṇḍaṃ, taṃ etassa atthīti <hi rend="bold">khaṇḍaṃ,</hi> sīlaṃ. <hi rend="bold">‘‘chidda’’</hi>ntiādīsupi eseva nayo. <hi rend="bold">vemajjhe bhinnaṃ</hi> vinivijjhanavasena visabhāgavaṇṇena gāvī viyāti sambandho. sabalarahitāni <hi rend="bold">asabalāni.</hi> tathā <hi rend="bold">akammāsāni.</hi> sīlassa <hi rend="bold">taṇhādāsabyato mocanaṃ</hi> vivaṭṭūpanissayabhāvāpādanaṃ. yasmā ca taṃsamaṅgīpuggalo serī sayaṃvasī bhujisso nāma hoti, tasmāpi bhujissāni. tenevāha <hi rend="bold">‘‘bhujissabhāvakāraṇato</hi> <pb ed="V" n="2.0120"/> <hi rend="bold">bhujissānī’’</hi>ti. suparisuddhabhāvena pāsaṃsattā <hi rend="bold">viññupasatthāni.</hi> imināhaṃ sīlena devo vā bhaveyyaṃ, devaññataro vā, tattha ‘‘nicco dhuvo sassato’’ti, ‘‘sīlena suddhī’’ti ca evaṃ ādinā <hi rend="bold">taṇhādiṭṭhīhi aparāmaṭṭhattā.</hi> ‘‘ayaṃ te sīlesu doso’’ti catūsupi vipattīsu yāya kāyaci vipattiyā dassanena <hi rend="bold">parāmaṭṭhuṃ</hi> anuddhaṃsetuṃ. samādhisaṃvattanappayojanāni <hi rend="bold">samādhisaṃvattanikāni.</hi></p>

<p rend="bodytext"><hi rend="bold">samānabhāvūpagatasīlā</hi>ti sīlasampattiyā samānabhāvaṃ upagatasīlā sabhāgavuttikā. kāmaṃ puthujjanānañca catupārisuddhisīle nānattaṃ na siyā, taṃ <pb ed="M" n="2.0135"/> pana na ekantikaṃ, idaṃ ekantikaṃ niyatabhāvatoti āha <hi rend="bold">‘‘natthi maggasīle nānatta’’</hi>nti. <hi rend="bold">taṃ sandhāyetaṃ vutta</hi>nti maggasīlaṃ sandhāya etaṃ ‘‘yāni tāni sīlānī’’tiādi vuttaṃ.</p>

<p rend="bodytext"><hi rend="bold">yāya</hi>nti yā ayaṃ mayhañceva tumhākañca paccakkhabhūtā<pb ed="P" n="2.0174"/>. <hi rend="bold">diṭṭhī</hi>ti maggasammādiṭṭhi. <hi rend="bold">niddosā</hi>ti nidhutadosā, samucchinnarāgādipāpadhammāti attho. <hi rend="bold">niyyātī</hi>ti vaṭṭadukkhato nissarati nigacchati. sayaṃ niyyantasseva hi ‘‘taṃsamaṅgīpuggalaṃ vaṭṭadukkhato niyyāpetī’’ti vuccati. yā satthu anusiṭṭhi, taṃ karotīti <hi rend="bold">takkaro,</hi> tassa, yathānusiṭṭhaṃ paṭipajjanakassāti attho. <hi rend="bold">samānadiṭṭhibhāva</hi>nti sadisadiṭṭhibhāvaṃ saccasampaṭivedhena abhinnadiṭṭhibhāvaṃ. <hi rend="bold">vuddhiyevā</hi>ti ariyavinaye guṇehi vuḍḍhiyeva, no parihānīti ayaṃ aparihāniyadhammadesanā attanopi sāsanassa addhaniyataṃ ākaṅkhantena bhagavatā idha desitā.</p>

<p rend="bodytext" n="142"><hi rend="paranum">142</hi><hi rend="dot">.</hi> <hi rend="bold">āsannaparinibbānattā</hi>ti katipayamāsādhikena saṃvaccharamattena parinibbānaṃ bhavissatīti katvā vuttaṃ. <hi rend="bold">etaṃyevā</hi>ti ‘‘iti sīla’’ntiādikaṃyeva <hi rend="bold">iti sīla</hi>nti ettha <hi rend="bold">iti</hi>-saddo pakārattho, parimāṇattho ca ekajjhaṃ katvā gahitoti āha <hi rend="bold">‘‘evaṃ sīlaṃ ettakaṃ sīla’’</hi>nti. <hi rend="bold">evaṃ sīla</hi>nti evaṃ pabhedaṃ sīlaṃ. <hi rend="bold">ettaka</hi>nti etaṃ paramaṃ, na ito bhiyyo. <hi rend="bold">catupārisuddhisīla</hi>nti maggassa sambhārabhūtaṃ lokiyacatupārisuddhisīlaṃ. <hi rend="bold">cittekaggatā samādhī</hi>ti etthāpi eseva nayo. <hi rend="bold">yasmiṃ sīle ṭhatvā</hi>ti yasmiṃ lokuttarakusalassa padaṭṭhānabhūte ‘‘pubbeva kho panassa kāyakammaṃ vacīkammaṃ ājīvo suparisuddho hotī’’ti (ma॰ ni॰ 3.431; kathā॰ 874) evaṃ vuttasīle patiṭṭhāya. <hi rend="bold">eso</hi>ti maggaphalasamādhi. <hi rend="bold">paribhāvito</hi>ti tena sīlena sabbaso bhāvito sambhāvito. <hi rend="bold">mahapphalo hoti mahānisaṃso</hi>ti maggasamādhi tāva sāmaññaphalehi mahapphalo, vaṭṭadukkhavūpasamena mahānisaṃso. itaro paṭippassaddhippahānena mahapphalo, nibbutisukhuppattiyā mahānisaṃso. <hi rend="bold">yamhi samādhimhi</hi> <pb ed="P" n="2.0175"/> <hi rend="bold">ṭhatvā</hi>ti yasmiṃ lokuttarakusalassa <pb ed="V" n="2.0121"/> padaṭṭhānabhūte pādakajjhānasamādhimhi ceva vuṭṭhānagāminisamādhimhi ca ṭhatvā. <hi rend="bold">sā</hi>ti maggaphalapaññā. <hi rend="bold">tena paribhāvitā</hi>ti tena yathāvuttasamādhinā sabbaso bhāvitā paribhāvitā. mahapphalamahānisaṃsatā samādhimhi vuttanayena veditabbā. api ca te bojjhaṅgamaggaṅgajhānaṅgappabhedahetutāya <hi rend="bold">mahapphalā</hi> sattadakkhiṇeyyapuggalavibhāgahetutāya <pb ed="M" n="2.0136"/> <hi rend="bold">mahānisaṃsā</hi>ti veditabbā. <hi rend="bold">yāya paññāya ṭhatvā</hi>ti yāyaṃ vipassanāpaññāyaṃ, samādhivipassanāpaññāyaṃ vā ṭhatvā. samathayānikassa hi samādhisahagatāpi paññā maggādhigamāya visesapaccayo hotiyeva. <hi rend="bold">sammadevā</hi>ti suṭṭhuyeva yathā āsavānaṃ lesopi nāvasissati, evaṃ sabbaso <hi rend="bold">āsavehi vimuccati</hi>. aggamaggakkhaṇañhi sandhāyetaṃ vuttaṃ.</p>

<p rend="bodytext" n="143"><hi rend="paranum">143</hi><hi rend="dot">.</hi> lokiyatthasaddānaṃ viya abhiranta-saddassa siddhi daṭṭhabbā. abhirantaṃ abhirataṃ abhiratīti hi atthato ekaṃ. abhiranta-saddo cāyaṃ abhirucipariyāyo, na assādapariyāyo. assādavasena hi katthaci vasantassa assādavatthuvigamena siyā tassa tattha anabhirati, yadidaṃ khīṇāsavānaṃ natthi, pageva buddhānanti āha <hi rend="bold">‘‘buddhānaṃ…pe॰… natthī’’</hi>ti. abhirativasena katthaci vasitvā tadabhāvato aññattha gamanaṃ nāma buddhānaṃ natthi. veneyyavinayanatthaṃ pana katthaci vasitvā tasmiṃ siddhe veneyyavinayanatthameva tato aññattha gacchanti, ayamettha yathāruci. <hi rend="bold">āyāmā</hi>ti ettha <hi rend="bold">ā</hi>-saddo ‘‘āgacchā’’ti iminā samānatthoti āha <hi rend="bold">‘‘ehi yāmā’’</hi>ti. <hi rend="bold">ayāmā</hi>ti pana pāṭhe <hi rend="bold">a</hi>-kāro nipātamattaṃ. <hi rend="bold">santikāvacarattā theraṃ ālapati,</hi> na pana tadā satthu santike vasantānaṃ bhikkhūnaṃ abhāvato. aparicchinnagaṇano hi tadā bhagavato santike bhikkhusaṅgho<pb ed="P" n="2.0176"/>. tenāha ‘‘mahatā bhikkhusaṅghena saddhi’’nti. <hi rend="bold">ambalaṭṭhikāgamana</hi>nti ambalaṭṭhikāgamanapaṭisaṃyuttapāṭhamāha. <hi rend="bold">pāṭaligamane</hi>ti etthāpi eseva nayo. <hi rend="bold">uttānameva</hi> anantaraṃ, heṭṭhā ca saṃvaṇṇitarūpattā.</p>

<p rend="subhead">sāriputtasīhanādavaṇṇanā</p>

<p rend="bodytext" n="145"><hi rend="paranum">145</hi><hi rend="dot">.</hi> <hi rend="bold">‘‘āyasmā sāriputto’’tiādi</hi> pāṭhajātaṃ. <hi rend="bold">sampasādanīye</hi>ti sampasādanīyasutte (dī॰ ni॰ 3.141) <hi rend="bold">vitthāritaṃ</hi> porāṇaṭṭhakathāyaṃ, tasmā mayampi tattheva naṃ atthato vitthārayissāmāti adhippāyo.</p>

<p rend="subhead">dussīlaādīnavavaṇṇanā</p>

<p rend="bodytext" n="148"><hi rend="paranum">148</hi><hi rend="dot">.</hi> āgantvā <pb ed="V" n="2.0122"/> vasanti ettha āgantukāti <hi rend="bold">āvasatho,</hi> tadeva agāranti āha <hi rend="bold">‘‘āvasathāgāranti āgantukānaṃ āvasathageha’’</hi>nti. <hi rend="bold">dvinnaṃ</hi> <pb ed="M" n="2.0137"/> <hi rend="bold">rājūna</hi>nti licchavirājamagadharājūnaṃ. <hi rend="bold">sahāyakā</hi>ti sevakā. <hi rend="bold">kulānī</hi>ti kuṭumbike. santhatanti <hi rend="bold">santhari,</hi> sabbaṃ santhari sabbasanthari, taṃ <hi rend="bold">sabbasanthariṃ.</hi> bhāvanapuṃsakaniddeso cāyaṃ. tenāha <hi rend="bold">‘‘yathā sabbaṃ santhataṃ hoti, eva’’</hi>nti.</p>

<p rend="bodytext" n="149"><hi rend="paranum">149</hi><hi rend="dot">.</hi> <hi rend="bold">dussīlo</hi>ti ettha <hi rend="bold">du</hi>-saddo abhāvattho ‘‘duppañño’’tiādīsu (ma॰ ni॰ 1.449; a॰ ni॰ 5.10) viya, na garahatthoti āha <hi rend="bold">‘‘asīlo nissīlo’’</hi>ti. <hi rend="bold">bhinnasaṃvaro</hi>ti ettha yo samādinnasīlo kenaci kāraṇena sīlabhedaṃ patto, so tāva bhinnasaṃvaro hoti. yo pana sabbena sabbaṃ asamādinnasīlo ācārahīno, so kathaṃ bhinnasaṃvaro nāma hotīti? sopi sādhusamācārassa parihāniyassa bheditattā bhinnasaṃvaro eva nāma. vissaṭṭhasaṃvaro saṃvararahitoti hi vuttaṃ hoti.</p>

<p rend="bodytext"><hi rend="bold">taṃ taṃ</hi> sippaṭṭhānaṃ. <hi rend="bold">māghātakāle</hi>ti ‘‘mā ghātetha pāṇino’’ti evaṃ māghātāti ghosanaṃ ghositadivase.</p>

<p rend="bodytext"><hi rend="bold">abbhuggacchati</hi> pāpako kittisaddo.</p>

<p rend="bodytext"><hi rend="bold">ajjhāsayena maṅku hotiyeva</hi> vippaṭisāribhāvato.</p>

<p rend="bodytext"><hi rend="bold">tassā</hi>ti <pb ed="P" n="2.0177"/> dussīlassa. <hi rend="bold">samādāya pavattiṭṭhāna</hi>nti uṭṭhāya samuṭṭhāya katakāraṇaṃ. <hi rend="bold">āpāthaṃ āgacchatī</hi>ti taṃ manaso upaṭṭhāti. <hi rend="bold">ummīletvā idhaloka</hi>nti ummīlanakāle attano puttadārādidassanavasena idha lokaṃ <hi rend="bold">passati. nimīletvā paraloka</hi>nti nimīlanakāle gatinimittupaṭṭhānavasena paralokaṃ <hi rend="bold">passati.</hi> tenāha <hi rend="bold">‘‘cattāro apāyā’’</hi>tiādi. <hi rend="bold">pañcamapada</hi>nti ‘‘kāyassa bhedā’’tiādinā vutto pañcamo ādīnavakoṭṭhāso.</p>

<p rend="subhead">sīlavantaānisaṃsavaṇṇanā</p>

<p rend="bodytext" n="150"><hi rend="paranum">150</hi><hi rend="dot">.</hi> <hi rend="bold">vuttavipariyāyenā</hi>ti vuttāya ādīnavakathāya vipariyāyena. ‘‘appamatto taṃ taṃ kasivāṇijjādiṃ <pb ed="V" n="2.0123"/> yathākālaṃ sampādetuṃ sakkotī’’tiādinā ‘‘pāsaṃsaṃ sīlamassa atthīti <hi rend="bold">sīlavā. sīlasampanno</hi>ti sīlena samannāgato. sampannasīlo’’ti evamādikaṃ pana atthavacanaṃ sukaranti anāmaṭṭhaṃ.</p>

<p rend="bodytext" n="151"><hi rend="paranum">151</hi><hi rend="dot">.</hi> <hi rend="bold">pāḷimuttakāyā</hi>ti <pb ed="M" n="2.0138"/> saṅgītianāruḷhāya <hi rend="bold">dhammikathāya. tatthevā</hi>ti āvasathāgāre eva.</p>

<p rend="subhead">pāṭaliputtanagaramāpanavaṇṇanā</p>

<p rend="bodytext" n="152"><hi rend="paranum">152</hi><hi rend="dot">.</hi> <hi rend="bold">issariyamattāyā</hi>ti issariyappamāṇena, issariyena ceva vittūpakaraṇena cāti evaṃ vā attho daṭṭhabbo. upabhogūpakaraṇānipi hi loke ‘‘mattā’’ti vuccanti. <hi rend="bold">pāṭaligāmaṃ nagaraṃ katvā</hi>ti pubbe ‘‘pāṭaligāmo’’ti laddhanāmaṃ ṭhānaṃ idāni nagaraṃ katvā. <hi rend="bold">māpentī</hi>ti patiṭṭhāpenti. <hi rend="bold">āyamukhapacchindanattha</hi>nti āyadvārānaṃ upacchedanāya. <hi rend="bold">‘‘sahassasevā’’</hi>ti vā pāṭho, sahassaso eva. tenāha <hi rend="bold">‘‘ekekavaggavasena sahassaṃ sahassaṃ hutvā’’</hi>ti. <hi rend="bold">gharavatthūnī</hi>ti gharapatiṭṭhāpanaṭṭhānāni. <hi rend="bold">cittāni namantī</hi>ti taṃtaṃdevatānubhāvena tattha tattheva cittāni namanti vatthuvijjāpāṭhakānaṃ, yattha yattha tāhi vatthūni pariggahitāni. <hi rend="bold">sippānubhāvenā</hi>ti sippānugatavijjānubhāvena. <hi rend="bold">nāgaggāho</hi>ti nāgānaṃ nivāsappariggaho. sesadvayesupi eseva nayo. <hi rend="bold">pāsāṇo</hi>ti appalakkhaṇapāsāṇo. <hi rend="bold">khāṇuko</hi>ti yo koci khāṇuko<pb ed="P" n="2.0178"/>. <hi rend="bold">sippaṃ jappitvā</hi> tādisaṃ sārambhaṭṭhānaṃ pariharitvā anārambhe ṭhāne tāhi vatthupariggāhikāhi <hi rend="bold">devatāhi saddhiṃ mantayamānā</hi> <hi rend="bold">viya</hi> taṃtaṃgehāni <hi rend="bold">māpenti</hi> upadesadānavasena. <hi rend="bold">nesa</hi>nti vatthuvijjāpāṭhakānaṃ, sabbāsaṃ devatānaṃ. <hi rend="bold">maṅgalaṃ vaḍḍhāpessantī</hi>ti maṅgalaṃ brūhessanti. paṇḍitadassanādīni hi uttamamaṅgalāni. tenāha <hi rend="bold">‘‘atha maya’’</hi>ntiādi.</p>

<p rend="bodytext"><hi rend="bold">saddo abbhuggacchati</hi> avayavadhammena samudāyassa apadisitabbato yathā ‘‘alaṅkato devadatto’’ti.</p>

<p rend="bodytext"><hi rend="bold">ariyakamanussāna</hi>nti ariyadesavāsimanussānaṃ. <hi rend="bold">rāsivasenevā</hi>ti ‘‘sahassaṃ satasahassa’’ntiādinā rāsivaseneva, appakassa pana bhaṇḍassa kayavikkayo aññatthāpi labbhatevāti ‘‘rāsivasenevā’’ti vuttaṃ. vāṇijāya patho pavattiṭṭhānanti <hi rend="bold">vaṇippatho</hi>ti purimavikappe attho dutiyavikappe pana vāṇijānaṃ patho pavattiṭṭhānanti, <hi rend="bold">vaṇippatho</hi>ti imamatthaṃ dassento <pb ed="V" n="2.0124"/> <hi rend="bold">‘‘vāṇijānaṃ vasanaṭṭhāna’’</hi>nti āha. bhaṇḍapuṭe bhindanti mocenti etthāti <hi rend="bold">puṭabhedana</hi>nti ayamettha atthoti āha <hi rend="bold">‘‘bhaṇḍapuṭe…pe॰… vuttaṃ hotī’’</hi>ti.</p>

<p rend="bodytext"><hi rend="bold">ca-kārattho</hi> <pb ed="M" n="2.0139"/> samuccayattho <hi rend="bold">vā-saddo.</hi></p>

<p rend="bodytext" n="153"><hi rend="paranum">153</hi><hi rend="dot">.</hi> <hi rend="bold">kāḷakaṇṇī sattā</hi>ti attanā kaṇhadhammabahulatāya paresañca kaṇhavipākānatthanibbattinimittatāya ‘‘kāḷakaṇṇī’’ti laddhanāmā parūpaddavakarā appesakkhasattā. <hi rend="bold">ta</hi>nti bhagavantaṃ. <hi rend="bold">pubbaṇhasamaya</hi>nti pubbaṇhe ekaṃ samayaṃ. <hi rend="bold">gāmappavisananīhārenā</hi>ti gāmappavesana nivasanākārena. <hi rend="bold">kāyapaṭibaddhaṃ katvā</hi>ti cīvaraṃ pārupitvā, pattaṃ hatthena gahetvāti attho.</p>

<p rend="bodytext"><hi rend="bold">etthā</hi>ti <pb ed="P" n="2.0179"/> etasmiṃ vā sakappitappadese. <hi rend="bold">saññate</hi>ti sammadeva saññate susaṃvutakāyavācācitte.</p>

<p rend="bodytext"><hi rend="bold">pattiṃ dadeyyā</hi>ti attanā pasutaṃ puññaṃ tāsaṃ devatānaṃ anuppadajjeyya. <hi rend="bold">‘‘pūjitā’’</hi>tiādīsu tadeva pattidānaṃ <hi rend="bold">pūjā,</hi> anāgate eva upaddave ārakkhasaṃvidhānaṃ <hi rend="bold">paṭipūjā.</hi> ‘‘yebhuyyena ñātimanussā ñātipetānaṃ pattidānādinā pūjanamānanādīni karonti ime pana aññātakāpi samānā tathā karonti, tasmā nesaṃ sakkaccaṃ ārakkhā saṃvidhātabbā’’ti aññamaññaṃ sampavāretvā devatā tattha ussukkaṃ āpajjantīti dassento <hi rend="bold">‘‘ime’’</hi>tiādimāha. balikammakaraṇaṃ <hi rend="bold">mānanaṃ,</hi> sampati uppannaparissayaharaṇaṃ <hi rend="bold">paṭimāna</hi>nti dassetuṃ <hi rend="bold">‘‘ete’’</hi>tiādi vuttaṃ.</p>

<p rend="bodytext"><hi rend="bold">sundarāni passatī</hi>ti sundarāni iṭṭhāni eva passati, na aniṭṭhāni.</p>

<p rend="bodytext" n="154"><hi rend="paranum">154</hi><hi rend="dot">.</hi> <hi rend="bold">āṇiyo koṭṭetvā</hi>ti lahuke dārudaṇḍe gahetvā kavāṭaphalake viya aññamaññaṃ sambandhe kātuṃ āṇiyo koṭṭetvā. nāvāsaṅkhepena kataṃ <hi rend="bold">uḷumpaṃ,</hi> veḷunaḷādike saṅgharitvā valliādīhi kalāpavasena bandhitvā kattabbaṃ <hi rend="bold">kullaṃ.</hi></p>

<p rend="bodytext"><hi rend="bold">udakaṭṭhānassetaṃ adhivacana</hi>nti yathāvuttassa yassa kassaci udakaṭṭhānassa etaṃ ‘‘aṇṇava’’nti adhivacanaṃ, samuddassevāti adhippāyo. <hi rend="bold">saranti idha nadī adhippetā</hi> sarati sandatīti <pb ed="V" n="2.0125"/> katvā. <hi rend="bold">gambhīravitthata</hi>nti agādhaṭṭhena gambhīraṃ, sakalalokattayabyāpitāya vitthataṃ. <hi rend="bold">visajjā</hi>ti anāsajja appatvā. <hi rend="bold">pallalāni</hi> tesaṃ ataraṇato. <hi rend="bold">vināyeva kullenā</hi>ti īdisaṃ udakaṃ kullena īdisena vinā eva<hi rend="bold"> tiṇṇā medhāvino janā,</hi> taṇhāsaraṃ pana ariyamaggasaṅkhātaṃ setuṃ katvā nittiṇṇāti yojanā.</p>

<p rend="centre">paṭhamabhāṇavāravaṇṇanā niṭṭhitā.</p>

<p rend="subhead">ariyasaccakathāvaṇṇanā</p>

<p rend="bodytext" n="155"><hi rend="paranum">155</hi><hi rend="dot">.</hi> <hi rend="bold">mahāpanādassa</hi> <pb ed="P" n="2.0180"/><pb ed="M" n="2.0140"/> rañño. <hi rend="bold">pāsādakoṭiyaṃ</hi> <hi rend="bold">katagāmo</hi>ti pāsādassa patitathupikāya patiṭṭhitaṭṭhāne niviṭṭhagāmo. <hi rend="bold">ariyabhāvakarāna</hi>nti ye paṭivijjhanti, tesaṃ ariyabhāvakarānaṃ nimittassa kattubhāvūpacāravaseneva vuttaṃ. tacchāvipallāsabhūtabhāvena <hi rend="bold">saccānaṃ.</hi> anubodho pubbabhāgiyaṃ ñāṇaṃ, paṭivedho maggañāṇena abhisamayo, tattha yasmā anubodhapubbako paṭivedho anubodhena vinā na hoti, anubodhopi ekacco paṭivedhena sambandho, tadubhayābhāvahetukañca vaṭṭeva saṃsaraṇaṃ, tasmā vuttaṃ pāḷiyaṃ ‘‘ananubodhā…pe॰… tumhākañcā’’ti. paṭisandhiggahaṇavasena bhavato bhavantarūpagamanaṃ <hi rend="bold">sandhāvanaṃ,</hi> aparāparaṃ cavanupapajjanavasena sañcaraṇaṃ <hi rend="bold">saṃsaraṇa</hi>nti āha <hi rend="bold">‘‘bhavato’’</hi>tiādi. sandhāvitasaṃsaritapadānaṃ kammasādhanataṃ sandhāyāha <hi rend="bold">‘‘mayā ca tumhehi cā’’</hi>ti paṭhamavikappe. dutiyavikappe pana bhāvasādhanataṃ hadaye katvā <hi rend="bold">‘‘mamañceva tumhākañcā’’</hi>ti yathārutavaseneva vuttaṃ. <hi rend="bold">nayanasamatthā</hi>ti pāpanasamatthā, dīgharajjunā baddhasakuṇaṃ viya rajjuhattho puriso desantaraṃ taṇhārajjunā baddhaṃ sattasantānaṃ abhisaṅkhāro bhavantaraṃ neti etāyāti <hi rend="bold">bhavanetti,</hi> taṇhā, sā ariyamaggasatthena suṭṭhu hatā chinnāti <hi rend="bold">bhavanettisamūhatā.</hi></p>

<p rend="subhead">anāvattidhammasambodhiparāyaṇavaṇṇanā</p>

<p rend="bodytext" n="156"><hi rend="paranum">156</hi><hi rend="dot">.</hi> <hi rend="bold">dve gāmā</hi> ‘‘nātikā’’ti evaṃ laddhanāmo, ña-kārassa cāyaṃ na-kārādesena niddeso ‘‘animittā na nāyare’’tiādīsu (visuddhi॰ 1.174; jā॰ aṭṭha॰ 2.2.34) viya. tenāha <hi rend="bold">‘‘ñātigāmake’’</hi>ti<pb ed="V" n="2.0126"/>. <hi rend="bold">giñjakā</hi> vuccanti iṭṭhakā, giñjakāhi eva kato āvasathoti <hi rend="bold">giñjakāvasatho</hi><pb ed="P" n="2.0181"/>. so kira āvāso yathā sudhāparikammena sampayojanaṃ natthi, evaṃ iṭṭhakāhi eva cinitvā chādetvā kato. tena vuttaṃ <hi rend="bold">‘‘iṭṭhakāmaye āvasathe’’</hi>ti. tulādaṇḍakavāṭaphalakāni pana dārumayāneva.</p>

<p rend="bodytext" n="157"><hi rend="paranum">157</hi><hi rend="dot">.</hi> <hi rend="bold">oraṃ</hi> vuccati kāmadhātu, paccayabhāvena taṃ oraṃ bhajantīti <hi rend="bold">orambhāgiyāni,</hi> orambhāgassa vā hitāni <hi rend="bold">orambhāgiyāni.</hi> tenāha <hi rend="bold">‘‘heṭṭhābhāgiyāna’’</hi>ntiādi. <hi rend="bold">tīhi maggehī</hi>ti heṭṭhimehi tīhi maggehi. tehi <pb ed="M" n="2.0141"/> pahātabbatāya hi nesaṃ saṃyojanānaṃ orambhāgiyatā. orambhañjiyāni vā <hi rend="bold">orambhāgiyāni</hi> vuttāni niruttinayena. idāni byatirekamukhena nesaṃ orambhāgiyabhāvaṃ vibhāvetuṃ <hi rend="bold">‘‘tatthā’’</hi>tiādi vuttaṃ. vikkhambhitāni samatthatāvighātena puthujjanānaṃ, samucchinnāni sabbaso abhāvena ariyānaṃ rūpārūpabhavūpapattiyā vibandhāya na hontīti vuttaṃ <hi rend="bold">‘‘avikkhambhitāni asamucchinnānī’’</hi>ti. <hi rend="bold">nibbattavasenā</hi>ti paṭisandhiggahaṇavasena. <hi rend="bold">gantuṃ na denti</hi> mahaggatagāmikammāyūhanassa vinibandhanato. <hi rend="bold">sakkāyadiṭṭhiādīni tīṇi</hi> saṃyojanāni kāmacchandabyāpādā viya mahaggatūpapattiyā avinibandhabhūtānipi kāmabhavūpapattiyā visesapaccayattā <hi rend="bold">tattha</hi> mahaggatabhave <hi rend="bold">nibbattampi</hi> tannibbattihetukammaparikkhaye kāmabhavūpapattipaccayatāya mahaggatabhavato <hi rend="bold">ānetvā puna idheva</hi> kāmabhave eva <hi rend="bold">nibbattāpenti,</hi> tasmā <hi rend="bold">sabbā</hi>nipi pañcapi saṃyojanāni <hi rend="bold">orambhāgiyāni eva. paṭisandhivasena anāgamanasabhāvā</hi>ti paṭisandhiggahaṇavasena tasmā lokā idha na āgamanasabhāvā. buddhadassanatheradassanadhammassavanānaṃ panatthāyassa āgamanaṃ anivāritaṃ.</p>

<p rend="bodytext"><hi rend="bold">kadāci karahaci uppattiyā</hi> saviraḷākāratā <pb ed="P" n="2.0182"/> <hi rend="bold">pariyuṭṭhānamandatāya</hi> abahalatāti <hi rend="bold">dvedhāpi tanubhāvo. abhiṇha</hi>nti bahuso. <hi rend="bold">bahalabahalā</hi>ti tibbatibbā. yattha uppajjanti, taṃ santānaṃ maddantā, pharantā, sādhentā, andhakāraṃ karontā uppajjanti, dvīhi pana maggehi pahīnattā <hi rend="bold">tanukatanukā</hi> mandamandā <hi rend="bold">uppajjanti. ‘‘puttadhītaro hontī’’</hi>ti idaṃ akāraṇaṃ. tathā hi aṅgapaccaṅgaparāmasanamattenapi te honti. <hi rend="bold">ida</hi>nti ‘‘rāgadosamohānaṃ tanuttā’’ti idaṃ vacanaṃ. <hi rend="bold">bhavatanukavasenā</hi>ti appakabhavavasena. <hi rend="bold">ta</hi>nti mahāsivattherassa vacanaṃ paṭikkhittanti sambandho. ye bhavā ariyānaṃ labbhanti, te paripuṇṇalakkhaṇabhavā eva. ye na labbhanti, tattha kīdisaṃ taṃ bhavatanukaṃ, tasmā ubhayathāpi bhavatanukassa asambhavo evāti dassetuṃ <hi rend="bold">‘‘sotāpannassā’’</hi>tiādi vuttaṃ. <hi rend="bold">aṭṭhame bhave bhavatanukaṃ natthi</hi> aṭṭhamasseva bhavassa sabbasseva abhāvato. sesesupi eseva nayo.</p>

<p rend="bodytext"><hi rend="bold">kāmāvacaralokaṃ</hi> <pb ed="V" n="2.0127"/> <hi rend="bold">sandhāya vuttaṃ</hi> itarassa lokassa vasena tathā vattuṃ asakkuṇeyyattā. yo hi sakadāgāmī devamanussalokesu vomissakavasena nibbattati, sopi kāmabhavavaseneva paricchinditabbo. bhagavatā ca kāmaloke ṭhatvā ‘‘sakideva imaṃ lokaṃ āgantvā’’ti <pb ed="M" n="2.0142"/> vuttaṃ, ‘‘imaṃ lokaṃ āgantvā’’ti ca iminā pañcasu sakadāgāmīsu cattāro vajjetvā ekova gahito. ekacco hi idha sakadāgāmiphalaṃ patvā idheva parinibbāyati, ekacco idha patvā devaloke parinibbāyati, ekacco devaloke patvā tattheva parinibbāyati, ekacco devaloke patvā idhūpapajjitvā parinibbāyati, ime cattāro idha na labbhanti. yo pana idha patvā devaloke yāvatāyukaṃ vasitvā puna idhūpapajjitvā parinibbāyati, ayaṃ idha adhippeto. aṭṭhakathāyaṃ pana imaṃ lokanti kāmabhavo adhippetoti imamatthaṃ vibhāvetuṃ <hi rend="bold">‘‘sace hī’’</hi>tiādinā aññaṃyeva catukkaṃ dassitaṃ.</p>

<p rend="bodytext"><hi rend="bold">catūsu</hi> <pb ed="P" n="2.0183"/> <hi rend="bold">…pe॰… sabhāvoti attho</hi> apāyagamanīyānaṃ pāpadhammānaṃ sabbaso pahīnattā. <hi rend="bold">dhammaniyāmenā</hi>ti maggadhammaniyāmena. <hi rend="bold">niyato</hi> uparimaggādhigamassa avassaṃbhāvibhāvato. tenāha <hi rend="bold">‘‘sambodhiparāyaṇo’’</hi>ti.</p>

<p rend="subhead">dhammādāsadhammapariyāyavaṇṇanā</p>

<p rend="bodytext" n="158"><hi rend="paranum">158</hi><hi rend="dot">.</hi> <hi rend="bold">tesaṃ tesaṃ ñāṇagati</hi>nti tesaṃ tesaṃ sattānaṃ ‘‘asuko sotāpanno, asuko sakadāgāmī’’tiādinā taṃtaṃñāṇādhigamanaṃ. <hi rend="bold">ñāṇūpapattiṃ ñāṇābhisamparāya</hi>nti tato parampi ‘‘niyato sambodhiparāyaṇo, sakideva imaṃ lokaṃ āgantvā dukkhassantaṃ karissatī’’tiādinā ca ñāṇasahitaṃ uppattipaccayabhāvaṃ. <hi rend="bold">olokentassa</hi> ñāṇacakkhunā pekkhantassa <hi rend="bold">kāyakilamathova,</hi> na tena kāci veneyyānaṃ atthasiddhīti adhippāyo. <hi rend="bold">cittavihesā</hi>ti cittakhedo, sā kilesūpasaṃhitattā <hi rend="bold">buddhānaṃ natthi.</hi> ādīyati ālokīyati attā etenāti <hi rend="bold">ādāsaṃ,</hi> dhammabhūtaṃ ādāsaṃ <hi rend="bold">dhammādāsaṃ,</hi> ariyamaggañāṇassetaṃ adhivacanaṃ, tena ariyasāvakā catūsu ariyasaccesu viddhastasammohattā attānampi yāthāvato ñatvā yāthāvato byākareyya, tappakāsanato pana dhammapariyāyassa suttassa dhammādāsatā veditabbā. <hi rend="bold">yena dhammādāsenā</hi>ti idha pana maggadhammameva vadati.</p>

<p rend="bodytext">avecca yāthāvato jānitvā tannimittauppannapasādo <hi rend="bold">aveccapasādo,</hi> maggādhigamena uppannapasādo<pb ed="V" n="2.0128"/>, so pana yasmā pāsāṇapabbato viya niccalo, na ca kenaci kāraṇena vigacchati, tasmā vuttaṃ <hi rend="bold">‘‘acalena accutenā’’</hi>ti.</p>

<p rend="bodytext"><hi rend="bold">‘‘pañcasīlānī’’</hi>ti <pb ed="M" n="2.0143"/> gahaṭṭhavasenetaṃ vuttaṃ tehi ekantapariharaṇīyato. ariyānaṃ pana sabbāni sīlāni kantāneva. tenāha <hi rend="bold">‘‘sabbopi panettha saṃvaro labbhatiyevā’’</hi>ti.</p>

<p rend="bodytext"><hi rend="bold">sabbesa</hi>nti <pb ed="P" n="2.0184"/> sabbesaṃ ariyānaṃ. <hi rend="bold">sikkhāpadāvirodhenā</hi>ti yathā bhūtarocanāpatti na hoti, evaṃ. <hi rend="bold">yuttaṭṭhāne</hi>ti kātuṃ yuttaṭṭhāne.</p>

<p rend="subhead">ambapālīgaṇikāvatthuvaṇṇanā</p>

<p rend="bodytext" n="161"><hi rend="paranum">161</hi><hi rend="dot">.</hi> tadā kira vesālī iddhā phītā sabbaṅgasampannā ahosi vepullappattā, taṃ sandhāyāha <hi rend="bold">‘‘khandhake vuttanayena vesāliyā sampannabhāvo veditabbo’’</hi>ti. tasmiṃ kira bhikkhusaṅghe pañcasatamattā bhikkhū navā acirapabbajitā ahesuṃ osannavīriyā ca. tathā hi vakkhati ‘‘tattha kira ekacce bhikkhū osannavīriyā’’tiādi (dī॰ ni॰ aṭṭha॰ 2.165). <hi rend="bold">satipaccupaṭṭhānattha</hi>nti tesaṃ satipaccupaṭṭhāpanatthaṃ. <hi rend="bold">saratī</hi>ti kāyādike yathāsabhāvato ñāṇasampayuttāya satiyā anussarati upadhāreti. <hi rend="bold">sampajānātī</hi>ti samaṃ pakārehi jānāti avabujjhati. ayamettha saṅkhepo, vitthāro pana parato <hi rend="bold">satipaṭṭhānavaṇṇanāyaṃ</hi> (dī॰ ni॰ aṭṭha॰ 2.373; ma॰ ni॰ aṭṭha॰ 1.106) āgamissati.</p>

<p rend="bodytext"><hi rend="bold">sabbasaṅgāhaka</hi>nti sarīragatassa ceva vatthālaṅkāragatassa cāti sabbassa nīlabhāvassa saṅgāhakaṃ vacanaṃ. <hi rend="bold">tassevā</hi>ti nīlāti sabbasaṅgāhakavasena vuttaatthasseva. <hi rend="bold">vibhāgadassana</hi>nti pabhedadassanaṃ. yathā te licchavirājāno apītādivaṇṇā eva keci vilepanavasena pītādivaṇṇā khāyiṃsu, evaṃ anīlādivaṇṇā eva keci vilepanavasena nīlādivaṇṇā khāyiṃsūti vuttaṃ <hi rend="bold">‘‘na tesaṃ pakativaṇṇo nīlo’’</hi>tiādi. nīlo maṇi etesūti <hi rend="bold">nīlamaṇi,</hi> indanīlamahānīlādinīlaratanavinaddhā alaṅkārā. te kira suvaṇṇaviracite hi maṇiobhāsehi ekanīlā viya khāyanti. <hi rend="bold">nīlamaṇikhacitā</hi>ti nīlaratanaparikkhittā. <hi rend="bold">nīlavatthaparikkhittā</hi>ti nīlavatthanīlakampalaparikkhepā. <hi rend="bold">nīlavammikehī</hi>ti nīlakaghaṭaparikkhittehi. <hi rend="bold">sabbapadesū</hi>ti ‘‘pītā hontī’’tiādisabbapadesu. <hi rend="bold">parivaṭṭesī</hi>ti <pb ed="P" n="2.0185"/> paṭighaṭṭesi. āharanti imasmā rājapurisā balinti <hi rend="bold">āhāro,</hi> tappattajanapadoti āha <hi rend="bold">‘‘sāhāranti sajanapada’’</hi>nti. aṅguliphoṭopi aṅguliyā cālanavaseneva <pb ed="M" n="2.0144"/><pb ed="V" n="2.0129"/> hotīti vuttaṃ <hi rend="bold">‘‘aṅguliṃ cālesu’’</hi>nti. <hi rend="bold">ambakāyā</hi>ti mātugāmena. upacāravacanaṃ hetaṃ itthīsu, yadidaṃ ‘‘ambakā mātugāmo jananikā’’ti.</p>

<p rend="bodytext"><hi rend="bold">avalokethā</hi>ti apavattitvā olokanaṃ oloketha. taṃ pana apavattitvā olokanaṃ anu anu dassanaṃ hotīti āha <hi rend="bold">‘‘punappunaṃ passathā’’</hi>ti. <hi rend="bold">upanethā</hi>ti ‘‘yathāyaṃ licchavirājaparisā sobhātisayena yuttā, evaṃ tāvatiṃsaparisā’’ti upanayaṃ karotha. tenāha <hi rend="bold">‘‘tāvatiṃsehi samake katvā passathā’’</hi>ti.</p>

<p rend="bodytext">‘‘upasaṃharatha bhikkhave licchaviparisaṃ tāvatiṃsasadisa’’nti nayidaṃ nimittaggāhe niyojanaṃ, kevalaṃ pana dibbasampattisadisā etesaṃ rājūnaṃ issariyasampattīti anupubbikathāya saggasampattikathanaṃ viya daṭṭhabbaṃ. tesu pana bhikkhūsu ekaccānaṃ tattha nimittaggāhopi siyā, taṃ sandhāya vuttaṃ <hi rend="bold">‘‘nimittaggāhe uyyojetī’’</hi>ti. <hi rend="bold">hitakāmatāya</hi> tesaṃ bhikkhūnaṃ yathā āyasmato nandassa hitakāmatāya saggasampattidassanaṃ. tenāha <hi rend="bold">‘‘tatra kirā’’</hi>tiādi. <hi rend="bold">osannavīriyā</hi>ti sammāpaṭipattiyaṃ avasannavīriyā, ossaṭṭhavīriyā vāti attho. <hi rend="bold">aniccalakkhaṇavibhāvanattha</hi>nti tesaṃ rājūnaṃ vasena bhikkhūnaṃ aniccalakkhaṇavibhūtabhāvatthaṃ.</p>

<p rend="subhead">veḷuvagāmavassūpagamanavaṇṇanā</p>

<p rend="bodytext" n="163"><hi rend="paranum">163</hi><hi rend="dot">.</hi> <hi rend="bold">samīpe veḷuvagāmo</hi>ti pubbaṇhaṃ vā sāyanhaṃ vā gantvā nivattanayogye āsannaṭṭhāne niviṭṭhā parivāragāmo. <hi rend="bold">saṅgammā</hi>ti sammā gantvā. <hi rend="bold">assā</hi>ti bhagavato.</p>

<p rend="bodytext" n="164"><hi rend="paranum">164</hi><hi rend="dot">.</hi> <hi rend="bold">pharuso</hi>ti kakkhaḷo, garutaroti attho. <hi rend="bold">visabhāgarogo</hi>ti <pb ed="P" n="2.0186"/> dhātuvisabhāgatāya samuṭṭhito bahalatararogo, na ābādhamattaṃ. <hi rend="bold">ñāṇena paricchinditvā</hi>ti vedanānaṃ khaṇikataṃ, dukkhataṃ, attasuññatañca yāthāvato ñāṇena paricchijja parituletvā. <hi rend="bold">adhivāsesī</hi>ti tā abhibhavanto yathāparimadditākārasallakkhaṇena attani āropetvā vāsesi, na tāhi abhibhuyyamāno. tenāha <hi rend="bold">‘‘avihaññamāno’’</hi>tiādi. <hi rend="bold">adukkhiyamāno</hi>ti cetodukkhavasena adukkhiyamāno<pb ed="M" n="2.0145"/>, kāyadukkhaṃ pana ‘‘natthī’’ti na sakkā vattuṃ. asati hi tasmiṃ adhivāsanāya eva asambhavoti. <hi rend="bold">anāmantetvā</hi>ti anālapitvā. <hi rend="bold">anapaloketvā</hi>ti avissajjitvā. tenāha <hi rend="bold">‘‘ovādānusāsaniṃ adatvāti vuttaṃ hotī’’</hi>ti. <hi rend="bold">pubbabhāgavīriyenā</hi>ti phalasamāpattiyā parikammavīriyena. <hi rend="bold">phalasamāpattivīriyenā</hi>ti phalasamāpattisampayuttavīriyena. <hi rend="bold">vikkhambhetvā</hi>ti <pb ed="V" n="2.0130"/> vinodetvā. yathā nāma pupphanasamaye campakādirukkhe vekhe dinne yāva so vekho nāpanīyati, tāvassa pupphanasamatthatā vikkhambhitā vinoditā hoti, evameva yathāvuttavīriyavekhadānena tā vedanā satthu sarīre yathāparicchinnaṃ kālaṃ vikkhambhitā vinoditā ahesuṃ. tena vuttaṃ ‘‘vikkhambhetvāti vinodetvā’’ti. <hi rend="bold">jīvitampi jīvitasaṅkhāro</hi> kammunā saṅkharīyatīti katvā. <hi rend="bold">chijjamānaṃ</hi> virodhipaccayasamāyogena payogasampattiyā <hi rend="bold">ghaṭetvā ṭhapīyati. adhiṭṭhāyā</hi>ti adhiṭṭhānaṃ katvā. tenāha ‘‘dasamāse mā uppajjitthāti samāpattiṃ samāpajjī’’ti. taṃ pana ‘‘adhiṭṭhānaṃ, pavattana’’nti ca vattabbataṃ arahatīti vuttaṃ <hi rend="bold">‘‘adhiṭṭhahitvā pavattetvā’’</hi>ti.</p>

<p rend="bodytext"><hi rend="bold">khaṇikasamāpattī</hi>ti tādisaṃ pubbābhisaṅkhāraṃ akatvā ṭhānaso samāpajjitabbasamāpatti. <hi rend="bold">puna sarīraṃ vedanā ajjhottharati</hi> savisesapubbābhisaṅkhārassa akatattā. rūpasattakaarūpasattakāni <hi rend="bold">visuddhimaggasaṃvaṇṇanāsu</hi> <pb ed="P" n="2.0187"/> (visuddhi॰ ṭī॰ 2.706, 717) vitthāritanayena veditabbāni. <hi rend="bold">suṭṭhu vikkhambheti</hi> pubbābhisaṅkhārassa sātisayattā. idāni tamatthaṃ upamāya vibhāvetuṃ <hi rend="bold">‘‘yathā nāmā’’</hi>tiādi vuttaṃ. <hi rend="bold">apabyūḷho</hi>ti apanīto. <hi rend="bold">cuddasahākārehi sannetvā</hi>ti tesaṃyeva rūpasattakaarūpasattakānaṃ vasena cuddasahi pakārehi vipassanācittaṃ, sakalameva vā attabhāvaṃ visabhāgarogasañjanitalūkhabhāvanirogakaraṇāya sinehetvā <hi rend="bold">na uppajjiyeva</hi> sammāsambuddhena sātisayasamāpattivegena suvikkhambhitattā.</p>

<p rend="bodytext"><hi rend="bold">gilāno hutvā puna vuṭṭhito</hi>ti pubbe gilāno hutvā puna tato gilānabhāvato vuṭṭhito. madhurakabhāvo nāma sarīrassa thambhitattaṃ, taṃ pana garubhāvapubbakanti āha <hi rend="bold">‘‘sañjātagarubhāvo sañjātathaddhabhāvo’’</hi>ti. <hi rend="bold">‘‘nānākārato na upaṭṭhahantī’’</hi>ti iminā disāsammohopi me ahosi <pb ed="M" n="2.0146"/> sokabalenāti dasseti. <hi rend="bold">satipaṭṭhānādidhammā</hi>ti kāyānupassanādayo anupassanādhammā pubbe vibhūtā hutvā upaṭṭhahantāpi idāni <hi rend="bold">mayhaṃ pākaṭā na honti.</hi></p>

<p rend="bodytext" n="165"><hi rend="paranum">165</hi><hi rend="dot">.</hi> <hi rend="bold">abbhantaraṃ karoti nāma</hi> attaniyeva ṭhapanato. <hi rend="bold">puggalaṃ abbhantaraṃ karoti nāma</hi> samānattatāvasena dhammena pubbe tassa saṅgaṇhato. <hi rend="bold">daharakāle</hi>ti attano daharakāle. <hi rend="bold">kassaci akathetvā</hi>ti kassaci attano antevāsikassa upanigūhabhūtaṃ ganthaṃ akathetvā. <hi rend="bold">muṭṭhiṃ katvā</hi>ti muṭṭhigataṃ viya rahasibhūtaṃ katvā. yasmiṃ vā naṭṭhe sabbo taṃmūlako dhammo vinassati, so ādito mūlabhūto dhammo, mussati vinassati dhammo etena naṭṭhenāti <hi rend="bold">muṭṭhi,</hi> taṃ tathārūpaṃ muṭṭhiṃ katvā pariharitvā <hi rend="bold">ṭhapitaṃ kiñci natthīti dasseti.</hi></p>

<p rend="bodytext"><hi rend="bold">ahamevā</hi>ti <pb ed="V" n="2.0131"/> avadhāraṇaṃ bhikkhusaṅghapariharaṇassa aññasādhāraṇicchādassanatthaṃ, avadhāraṇena pana vinā <hi rend="bold">‘‘ahaṃ bhikkhusaṅgha’’</hi>ntiādi bhikkhusaṅghapariharaṇe ahaṃkāramamaṃkārābhāvadassananti daṭṭhabbaṃ. <hi rend="bold">uddisitabbaṭṭhenā</hi>ti ‘‘satthā’’ti uddisitabbaṭṭhena. <hi rend="bold">mā vā</hi> <pb ed="P" n="2.0188"/> <hi rend="bold">ahesuṃ</hi> bhikkhūti adhippāyo. ‘‘mā vā ahosī’’ti vā pāṭho. <hi rend="bold">evaṃ na hotī</hi>ti ‘‘ahaṃ bhikkhusaṅghaṃ pariharissāmī’’tiādi ākārena cittappavatti na hoti. <hi rend="bold">‘‘pacchimavayaanuppattabhāvadīpanatthaṃ vutta’’</hi>nti iminā vayo viya buddhakiccampi pariyositakammanti dīpeti. sakaṭassa bāhappadese daḷhībhāvāya veṭhadānaṃ <hi rend="bold">bāhabandho. </hi> cakkanemisandhīnaṃ daḷhībhāvāya veṭhadānaṃ <hi rend="bold">cakkabandho.</hi></p>

<p rend="bodytext"><hi rend="bold">tamattha</hi>nti veṭhamissakena maññeti vuttamatthaṃ. rūpādayo eva dhammā saviggaho viya upaṭṭhānato rūpanimittādayo, tesaṃ <hi rend="bold">rūpanimittādīnaṃ. lokiyānaṃ vedanāna</hi>nti yāsaṃ nirodhanena phalasamāpatti samāpajjitabbā, tāsaṃ nirodhā phāsu hoti, tathā bāḷhavedanābhitunnasarīrassāpi. <hi rend="bold">tadatthāyā</hi>ti phalasamāpattivihāratthāya. dvīhi bhāgehi āpo gato etthāti <hi rend="bold">dīpo,</hi> oghena parigato hutvā anajjhotthaṭo bhūmibhāgo, idha pana catūhipi oghehi, saṃsāramahogheneva vā anajjhotthaṭo attā ‘‘dīpo’’ti adhippeto. tenāha <hi rend="bold">‘‘mahāsamuddagatā’’</hi>tiādi. <hi rend="bold">attassaraṇā</hi>ti attappaṭisaraṇā. <hi rend="bold">attagatikā vā</hi>ti attaparāyaṇāva<pb ed="M" n="2.0147"/>. <hi rend="bold">mā aññagatikā</hi>ti aññaṃ kiñci gatiṃ paṭisaraṇaṃ parāyaṇaṃ mā cintayittha. kasmā? attā nāmettha paramatthato dhammo abbhantaraṭṭhena, so evaṃ sampādito tumhākaṃ dīpaṃ tāṇaṃ gati parāyaṇanti. tena vuttaṃ <hi rend="bold">‘‘dhammadīpā’’</hi>tiādi. tathā cāha ‘‘attā hi attano nātho, ko hi nātho paro siyā’’ti (dha॰ pa॰ 160, 380) upadesamattameva <pb ed="P" n="2.0189"/> hi parasmiṃ paṭibaddhaṃ, aññā sabbā sampatti purisassa attādhīnā eva. tenāha bhagavā ‘‘tumhehi kiccaṃ ātappaṃ, akkhātāro tathāgatā’’ti (dha॰ pa॰ 276). <hi rend="bold">tamagge</hi>ti tamayogassa agge tassa atikkantābhāvato. tenevāha <hi rend="bold">‘‘ime aggatamā’’</hi>tiādi. <hi rend="bold">mamā</hi>ti mama sāsane. <hi rend="bold">sabbepi te catusatipaṭṭhānagocarā vā</hi>ti catubbidhaṃ satipaṭṭhānaṃ bhāvetvā brūhetvā tadeva gocaraṃ attano pavattiṭṭhānaṃ katvā ṭhitā eva <hi rend="bold">bhikkhū agge bhavissanti.</hi></p>

<p rend="centre">dutiyabhāṇavāravaṇṇanā niṭṭhitā.</p>

<p rend="subhead">nimittobhāsakathāvaṇṇanā</p>

<p rend="bodytext" n="166"><hi rend="paranum">166</hi><hi rend="dot">.</hi> anekavāraṃ <pb ed="V" n="2.0132"/> bhagavā vesāliyaṃ viharati, tasmā imaṃ vesālippavesanaṃ niyametvā dassetuṃ ‘‘kadā pāvisī’’ti pucchitvā āgamanato paṭṭhāya taṃ dassento <hi rend="bold">‘‘bhagavā kirā’’</hi>tiādimāha. <hi rend="bold">āgatamaggenevā</hi>ti pubbe yāva veḷuvagāmakā āgatamaggeneva paṭinivattento. <hi rend="bold">yathāparicchedenā</hi>ti yathāparicchinnakālena. <hi rend="bold">tato</hi>ti phalasamāpattito. <hi rend="bold">aya</hi>nti idāni vuccamānākāro. <hi rend="bold">divāṭṭhānolokanā</hi>di parinibbānassa ekantikabhāvadassanaṃ. <hi rend="bold">ossaṭṭho</hi>ti vissaṭṭho <hi rend="bold">āyusaṅkhāro</hi> ‘‘sattāhameva mayā jīvitabba’’nti.</p>

<p rend="bodytext"><hi rend="bold">jeṭṭhakaniṭṭhabhātikāna</hi>nti sabbeva sabrahmacārino sandhāya vadati.</p>

<p rend="bodytext"><hi rend="bold">paṭipādessāmī</hi>ti maggapaṭipattiyā niyojessāmi. <hi rend="bold">maṇiphalake</hi>ti maṇikhacite pamukhe atthataphalake. <hi rend="bold">taṃ paṭhamaṃ</hi> <pb ed="P" n="2.0190"/> <hi rend="bold">dassana</hi>nti yaṃ veḷuvane paribbājakarūpena āgatassa siddhaṃ dassanaṃ, taṃ paṭhamadassanaṃ. yaṃ vā anomadassissa bhagavato vacanaṃ saddahantena tadā abhinīhārakāle paccakkhato <pb ed="M" n="2.0148"/> viya tumhākaṃ dassanaṃ siddhaṃ, taṃ paṭhamadassanaṃ. <hi rend="bold">paccāgamanacārika</hi>nti paccāgamanatthaṃ cārikaṃ.</p>

<p rend="bodytext"><hi rend="bold">sattāha</hi>nti accantasaṃyoge upayogavacanaṃ. therassa jātovarakagehaṃ kira itaragehato vivekaṭṭhaṃ, vivaṭaṅgaṇañca, tasmā devabrahmānaṃ upasaṅkamanayogyanti <hi rend="bold">‘‘jātovarakaṃ paṭijaggathā’’</hi>ti vuttaṃ. <hi rend="bold">so</hi>ti uparevato. <hi rend="bold">taṃ pavatti</hi>nti tattha vasitukāmatāya vuttaṃ taṃ.</p>

<p rend="bodytext">‘‘jānantāpi tathāgatā pucchantī’’ti (pārā॰ 16, 165) iminā nīhārena <hi rend="bold">thero ‘‘ke tumhe’’</hi>ti pucchi. ‘‘tvaṃ catūhi mahārājehi mahantataro’’ti puṭṭho attano mahattaṃ satthu upari pakkhipanto <hi rend="bold">‘‘ārāmikasadisā ete upāsike amhākaṃ satthuno’’</hi>ti āha. sāvakasampattikittanampi hi atthato satthu sampattiṃyeva vibhāveti.</p>

<p rend="bodytext"><hi rend="bold">sotāpattiphale patiṭṭhāyā</hi>ti therassa desanānubhāvena, attano ca upanissayasampattiyā ñāṇassa paripakkattā sotāpattiphale patiṭṭhahitvā.</p>

<p rend="bodytext"><hi rend="bold">aya</hi>nti <pb ed="V" n="2.0133"/> yathāvuttā. <hi rend="bold">etthā</hi>ti ‘‘vesāliṃ piṇḍāya pāvisī’’ti etasmiṃ vesālīpavese. <hi rend="bold">anupubbīkathā</hi>ti anupubbadīpanī kathā.</p>

<p rend="bodytext" n="167"><hi rend="paranum">167</hi><hi rend="dot">.</hi> <hi rend="bold">udenayakkhassa cetiyaṭṭhāne</hi>ti udenassa nāma yakkhassa āyatanabhāvena iṭṭhakāhi cite mahājanassa cittīkataṭṭhāne. <hi rend="bold">katavihāro</hi>ti bhagavantaṃ uddissa katavihāro. <hi rend="bold">vuccatī</hi>ti purimavohārena ‘‘udenacetiya’’nti vuccati. <hi rend="bold">gotamakādīsupī</hi>ti ‘‘gotamakacetiya’’nti evaṃ ādīsupi. <hi rend="bold">eseva nayo</hi>ti cetiyaṭṭhāne katavihārabhāvaṃ atidisati. <hi rend="bold">vaḍḍhitā</hi>ti <pb ed="P" n="2.0191"/> bhāvanāpāripūrivasena paribrūhitā. <hi rend="bold">punappunaṃ katā</hi>ti bhāvanāya bahulīkaraṇena aparāparaṃ pavattitā. <hi rend="bold">yuttayānaṃ viya katā</hi>ti yathā yuttaṃ ājaññayānaṃ chekena sārathinā adhiṭṭhitaṃ yathāruci pavattati, evaṃ yathārucipavattirahataṃ gamitā. <hi rend="bold">patiṭṭhānaṭṭhenā</hi>ti adhiṭṭhānaṭṭhena. <hi rend="bold">vatthu viya katā</hi>ti sabbaso upakkilesavisodhanena iddhivisayatāya pavattiṭṭhānabhāvato suvisodhitaparissayavatthu viya katā. <hi rend="bold">adhiṭṭhitā</hi>ti paṭipakkhadūrībhāvato subhāvitabhāvena taṃtaṃadhiṭṭhānayogyatāya ṭhapitā<pb ed="M" n="2.0149"/>. <hi rend="bold">samantato citā</hi>ti sabbabhāgena bhāvanupacayaṃ gamitā. tenāha <hi rend="bold">‘‘suvaḍḍhitā’’</hi>ti. <hi rend="bold">suṭṭhu samāraddhā</hi>ti iddhibhāvanāya sikhāppattiyā sammadeva saṃsevitā.</p>

<p rend="bodytext"><hi rend="bold">aniyamenā</hi>ti ‘‘yassa kassacī’’ti aniyamavacanena. <hi rend="bold">niyametvā</hi>ti ‘‘tathāgatassā’’ti sarūpadassanena niyametvā. <hi rend="bold">āyuppamāṇa</hi>nti paramāyuppamāṇaṃ vadati, tasseva gahaṇe kāraṇaṃ <hi rend="bold">brahmajālasuttavaṇṇanāyaṃ</hi> (dī॰ ni॰ aṭṭha॰ 1.40; dī॰ ni॰ ṭī॰ 1.40) vuttanayeneva veditabbaṃ. mahāsivatthero pana ‘‘mahābodhisattānaṃ carimabhave paṭisandhidāyino kammassa asaṅkhyeyyāyukatāsaṃvattanasamatthataṃ hadaye ṭhapetvā buddhānaṃ āyusaṅkhārassa parissayavikkhambhanasamatthatā pāḷiyaṃ āgatā evāti imaṃ bhaddakappameva tiṭṭheyyā’’ti avoca. <hi rend="bold">‘‘khaṇḍiccādīhi abhibhuyyatī’’</hi>ti etena yathā iddhibalena jarāya na paṭighāto, evaṃ tena maraṇassapi na paṭighātoti atthato āpannamevāti. ‘‘kva saro khitto, kva ca nipatito’’ti aññathā vuṭṭhitenāpi theravādena aṭṭhakathāvacanameva samatthitanti daṭṭhabbaṃ<pb ed="P" n="2.0192"/>. tenāha <hi rend="bold">‘‘so na ruccati…pe॰… niyamita’’</hi>nti.</p>

<p rend="bodytext"><hi rend="bold">pariyuṭṭhitacitto</hi>ti yathā kiñci atthānatthaṃ sallakkhetuṃ na sakkā, evaṃ abhibhūtacitto. so pana abhibhavo mahatā udakoghena appakassa udakassa ajjhottharaṇaṃ viya ahosīti vuttaṃ <hi rend="bold">‘‘ajjhotthaṭacitto’’</hi>ti. <hi rend="bold">aññopī</hi>ti therato, ariyehi vā aññopi yo koci <hi rend="bold">puthujjano.</hi> puthujjanaggahaṇañcettha yathā sabbena sabbaṃ appahīnavipallāso mārena pariyuṭṭhitacitto kiñci <pb ed="V" n="2.0134"/> atthaṃ sallakkhetuṃ na sakkoti, evaṃ thero bhagavatā kataṃ nimittobhāsaṃ sabbaso na sallakkhesīti dassanatthaṃ. tenāha <hi rend="bold">‘‘māro hī’’</hi>tiādi. <hi rend="bold">cattāro vipallāsā</hi>ti asubhe ‘‘subha’’nti saññāvipallāso, cittavipallāso, dukkhe ‘‘sukha’’nti saññāvipallāso, cittavipallāsoti ime cattāro vipallāsā. <hi rend="bold">tenā</hi>ti yadipi itare aṭṭha vipallāsā pahīnā, tathāpi yathāvuttānaṃ catunnaṃ vipallāsānaṃ appahīnabhāvena. <hi rend="bold">assā</hi>ti therassa. <hi rend="bold">maddatī</hi>ti phusanamattena maddanto viya hoti, aññathā tena maddite sattānaṃ maraṇameva siyā. <hi rend="bold">kiṃ sakkhissati,</hi> na sakkhissatīti adhippāyo. kasmā <pb ed="M" n="2.0150"/> na sakkhissati, nanu esa aggasāvakassa kucchiṃ paviṭṭhoti? saccaṃ paviṭṭho, tañca kho attano ānubhāvadassanatthaṃ, na vibādhanādhippāyena. vibādhanādhippāyena pana idha ‘‘kiṃ sakkhissatī’’ti vuttaṃ hadayamaddanassa adhigatattā. <hi rend="bold">nimittobhāsa</hi>nti ettha ‘‘tiṭṭhatu bhagavā kappa’’nti sakalakappaṃ avaṭṭhānayācanāya ‘‘yassa kassaci ānanda cattāro iddhipādā bhāvitā’’tiādinā aññāpadesena attano caturiddhipādabhāvanānubhāvena kappaṃ avaṭṭhānasamatthatāvasena saññuppādanaṃ <hi rend="bold">nimittaṃ,</hi> tathā pana pariyāyaṃ muñcitvā ujukaṃyeva attano adhippāyavibhāvanaṃ <hi rend="bold">obhāso. jānantoyeva</hi> vāti mārena pariyuṭṭhitabhāvaṃ jānanto eva. attano aparādhahetuto <pb ed="P" n="2.0193"/> sattānaṃ soko tanuko hoti, na balavāti āha <hi rend="bold">‘‘dosāropanena sokatanukaraṇattha’’</hi>nti. kiṃ pana thero mārena pariyuṭṭhitacittakāle pavattiṃ pacchā jānātīti? na jānāti sabhāvena, buddhānubhāvena pana anujānāti.</p>

<p rend="subhead">mārayācanakathāvaṇṇanā</p>

<p rend="bodytext" n="168"><hi rend="paranum">168</hi><hi rend="dot">.</hi> <hi rend="bold">anatthe niyojento</hi> guṇamāraṇena māreti, virāgavibandhanena vā jātinimittatāya tattha tattha jātaṃ jātaṃ mārento viya hotīti <hi rend="bold">‘‘māretīti māro’’</hi>ti vuttaṃ. ativiya pāpatāya <hi rend="bold">pāpimā.</hi> kaṇhadhammehi samannāgato <hi rend="bold">kaṇho.</hi> virāgādiguṇānaṃ antakaraṇato <hi rend="bold">antako.</hi> sattānaṃ anatthāvahapaṭipattiṃ na muccatīti <hi rend="bold">namuci.</hi> attano mārapāsena pamatte bandhati, pamattā vā bandhū etassāti <hi rend="bold">pamattabandhu.</hi> sattamasattāhato paraṃ satta ahāni sandhāyāha <hi rend="bold">‘‘aṭṭhame sattāhe’’</hi>ti na pana pallaṅkasattāhādi viya niyatakiccassa aṭṭhamasattāhassa nāma labbhanato. sattamasattāhassa hi parato ajapālanigrodhamūle mahābrahmuno, sakkassa ca devarañño paṭiññātadhammadesanaṃ bhagavantaṃ ñatvā ‘‘idāni satte dhammadesanāya mama visayaṃ atikkamāpessatī’’ti sañjātadomanasso hutvā ṭhito cintesi ‘‘handa dānāhaṃ naṃ upāyena parinibbāpessāmi, evamassa manoratho aññathattaṃ gamissati, mama ca manoratho ijjhissatī’’ti<pb ed="V" n="2.0135"/>. evaṃ pana cintetvā bhagavantaṃ upasaṅkamitvā ekaṃ antaṃ ṭhito ‘‘parinibbātu dāni bhante bhagavā’’tiādinā parinibbānaṃ yāci, taṃ sandhāya vuttaṃ <hi rend="bold">‘‘aṭṭhame sattāhe’’</hi>tiādi. tattha <hi rend="bold">ajjā</hi>ti āyusaṅkhārossajjanadivasaṃ sandhāyāha. bhagavā cassa abhisandhiṃ jānantopi <pb ed="M" n="2.0151"/> taṃ anāvikatvā parinibbānassa akālabhāvameva pakāsento yācanaṃ paṭikkhipi. tenāha <hi rend="bold">‘‘na tāvāha’’</hi>ntiādi.</p>

<p rend="bodytext"><hi rend="bold">maggavasena viyattā</hi>ti saccasampaṭivedhaveyyattiyena byattā. <hi rend="bold">tatheva vinītā</hi>ti maggavasena kilesānaṃ samucchedavinayanena vinītā. <hi rend="bold">tathā visāradā</hi>ti ariyamaggādhigameneva satthusāsane vesārajjappattiyā visāradā<pb ed="P" n="2.0194"/>, sārajjakarānaṃ diṭṭhivicikicchādipāpadhammānaṃ vigamena visāradabhāvaṃ pattāti attho. yassa sutassa vasena vaṭṭadukkhato nissaraṇaṃ sambhavati, taṃ idha ukkaṭṭhaniddesena ‘‘suta’’nti adhippetanti āha <hi rend="bold">‘‘tepiṭakavasenā’’</hi>ti. tiṇṇaṃ piṭakānaṃ samūho <hi rend="bold">tepiṭakaṃ,</hi> tīṇi vā piṭakāni tipiṭakaṃ, tipiṭakameva <hi rend="bold">tepiṭakaṃ,</hi> tassa vasena. <hi rend="bold">tamevā</hi>ti yaṃ taṃ tepiṭakaṃ sotabbabhāvena ‘‘suta’’nti vuttaṃ, tameva. <hi rend="bold">dhamma</hi>nti pariyattidhammaṃ. <hi rend="bold">dhārentī</hi>ti suvaṇṇabhājane pakkhittasīhavasaṃ viya avinassantaṃ katvā suppaguṇasuppavattibhāvena dhārenti hadaye ṭhapenti. iti pariyattidhammavasena bahussutadhammadharabhāvaṃ dassetvā idāni paṭivedhadhammavasenapi taṃ dassetuṃ <hi rend="bold">‘‘atha vā’’</hi>tiādi vuttaṃ. <hi rend="bold">ariyadhammassā</hi>ti maggaphaladhammassa, navavidhassāpi vā lokuttaradhammassa. <hi rend="bold">anudhammabhūta</hi>nti adhigamāya anurūpadhammabhūtaṃ. <hi rend="bold">anucchavikapaṭipada</hi>nti ca tameva vipassanādhammamāha, chabbidhā visuddhiyo vā. <hi rend="bold">anudhamma</hi>nti tassā yathāvuttapaṭipadāya anurūpaṃ abhisallekhitaṃ appicchatādidhammaṃ. <hi rend="bold">caraṇasīlā</hi>ti samādāya pavattanasīlā. anu maggaphaladhammo etissāti vā <hi rend="bold">anudhammā,</hi> vuṭṭhānagāminivipassanā, tassā caraṇasīlā. <hi rend="bold">attano ācariyavāda</hi>nti attano ācariyassa sammāsambuddhassa vādaṃ. sadevakassa lokassa ācārasikkhāpanena ācariyo, bhagavā. tassa vādo, catusaccadesanā.</p>

<p rend="bodytext"><hi rend="bold">ācikkhissantī</hi>ti ādito kathessanti, attanā uggahitaniyāmena pare uggaṇhāpessantīti attho. <hi rend="bold">desessantī</hi>ti vācessanti, pāḷiṃ sammā pabodhessantīti attho. <hi rend="bold">paññāpessantī</hi>ti pajānāpessanti, saṅkāpessantīti attho. <hi rend="bold">paṭṭhapessantī</hi>ti pakārehi ṭhapessanti, pakāsessantīti attho. <hi rend="bold">vivarissantī</hi>ti vivaṭaṃ karissanti. <hi rend="bold">vibhajissantī</hi>ti vibhattaṃ karissanti. <hi rend="bold">uttāniṃ karissantī</hi>ti <pb ed="P" n="2.0195"/> anuttānaṃ gambhīraṃ uttānaṃ pākaṭaṃ karissanti. <hi rend="bold">saha dhammenā</hi>ti ettha <hi rend="bold">dhamma</hi>-saddo kāraṇapariyāyo ‘‘hetumhi ñāṇaṃ dhammapaṭisambhidā’’tiādīsu <pb ed="M" n="2.0152"/> (vibha॰ 270) viyāti āha <hi rend="bold">‘‘sahetukena sakāraṇena vacanenā’’</hi>ti. <hi rend="bold">sappāṭihāriya</hi>nti sanissaraṇaṃ<pb ed="V" n="2.0136"/>, yathā paravādaṃ bhañjitvā sakavādo patiṭṭhahati, evaṃ hetudāharaṇehi yathādhigatamatthaṃ sampādetvā dhammaṃ kathessanti. tenāha <hi rend="bold">‘‘niyyānikaṃ katvā dhammaṃ desessantī’’</hi>ti, navavidhaṃ lokuttaradhammaṃ pabodhessantīti attho. ettha ca ‘‘paññāpessantī’’tiādīhi chahi padehi cha atthapadāni dassitāni, ādito pana dvīhi padehi cha byañjanapadāni. ettāvatā tepiṭakaṃ buddhavacanaṃ saṃvaṇṇanānayena saṅgahetvā dassitaṃ hoti. vuttañhetaṃ <hi rend="bold">nettiyaṃ</hi> ‘‘dvādasapadāni suttaṃ, taṃ sabbaṃ byañjanañca attho cā’’ti (netti॰ saṅkhāre).</p>

<p rend="bodytext"><hi rend="bold">sikkhattayasaṅgahita</hi>nti adhisīlasikkhādisikkhattayasaṅgahaṇaṃ. <hi rend="bold">sakalaṃ sāsanabrahmacariya</hi>nti anavasesaṃ satthusāsanabhūtaṃ seṭṭhacariyaṃ. <hi rend="bold">samiddha</hi>nti sammadeva vaḍḍhitaṃ. <hi rend="bold">jhānassādavasenā</hi>ti tehi tehi bhikkhūhi samadhigatajhānasukhavasena. <hi rend="bold">vuddhippatta</hi>nti uḷārapaṇītabhāvagamanena sabbaso parivuddhiṃ upagataṃ. <hi rend="bold">sabbapāliphullaṃ viya abhiññāsampattivasena</hi> abhiññāsampadāhi sāsanābhivuddhiyā matthakappattito. <hi rend="bold">patiṭṭhitavasenā</hi>ti patiṭṭhānavasena, patiṭṭhappattiyāti attho. paṭivedhavasena bahuno janassa hitanti <hi rend="bold">bāhujaññaṃ.</hi> tenāha <hi rend="bold">‘‘bahujanābhisamayavasenā’’</hi>ti. puthu puthulaṃ bhūtaṃ jātaṃ, puthu vā puthuttaṃ bhūtaṃ pattanti <pb ed="P" n="2.0196"/> <hi rend="bold">puthubhūtaṃ.</hi> tenāha <hi rend="bold">‘‘sabbākāra…pe॰… patta’’</hi>nti. <hi rend="bold">suṭṭhu pakāsita</hi>nti suṭṭhu sammadeva ādikalyāṇādibhāvena paveditaṃ.</p>

<p rend="subhead">āyusaṅkhāraossajjanavaṇṇanā</p>

<p rend="bodytext" n="169"><hi rend="paranum">169</hi><hi rend="dot">.</hi> <hi rend="bold">satiṃ sūpaṭṭhitaṃ katvā</hi>ti ayaṃ kāyādivibhāgo attabhāvasaññito dukkhabhāro mayā ettakaṃ kālaṃ vahito, idāni pana na vahitabbo, etassa avahanatthaṃ cirataraṃ kālaṃ ariyamaggasambhāro sambhato, svāyaṃ ariyamaggo paṭividdho, yato ime kāyādayo asubhādito sammadeva pariññātā, catubbidhampi sammāsatiṃ yathātathaṃ visaye suṭṭhu upaṭṭhitaṃ katvā. <hi rend="bold">ñāṇena paricchinditvā</hi>ti yasmā imassa attabhāvasaññitassa dukkhabhārassa vahane payojanabhūtaṃ attahitaṃ tāva mahābodhimūle eva parisamāpitaṃ, parahitaṃ pana buddhaveneyyavinayanaṃ parisamāpitabbaṃ, taṃ <pb ed="M" n="2.0153"/> idāni māsattayeneva parisamāpanaṃ pāpuṇissati, tasmā abhāsi ‘‘visākhapuṇṇamāyaṃ parinibbāyissāmī’’ti, evaṃ buddhañāṇena paricchinditvā sabbabhāgena nicchayaṃ katvā. <hi rend="bold">āyusaṅkhāraṃ vissajjī</hi>ti āyuno jīvitassa abhisaṅkhārakaṃ phalasamāpattidhammaṃ ‘‘na samāpajjissāmī’’ti vissajji taṃvissajjaneneva tena abhisaṅkhariyamānaṃ jīvitasaṅkhāraṃ ‘‘nappavattessāmī’’ti vissajji. tenāha <hi rend="bold">‘‘tatthā’’</hi>tiādi. ṭhānamahantatāyapi pavattiākāramahantatāyapi <hi rend="bold">mahanto pathavīkampo. </hi> tattha ṭhānamahantatāya bhūmicālassa mahattaṃ dassetuṃ <pb ed="V" n="2.0137"/> <hi rend="bold">‘‘tadā kira…pe॰… kampitthā’’</hi>ti vuttaṃ. sā pana jātikkhettabhūtā dasasahassī lokadhātu eva, na yā kāci, yā mahābhinīhāramahājātiādīsupi kampittha. tadāpi tattikāya eva kampane kiṃ kāraṇaṃ<pb ed="P" n="2.0197"/>? jātikkhettabhāvena tasseva ādito pariggahassa katattā. pariggahakaraṇaṃ cassa dhammatāvasena veditabbaṃ. tathā hi purimabuddhānampi tāvatakameva jātikkhettaṃ ahosi. tathā hi vuttaṃ ‘‘dasasahassī lokadhātū, nissaddā honti nirākulā…pe॰… mahāsamuddo ābhujati, dasasahassī pakampatī’’ti ca ādi (bu॰ vaṃ॰ 84-91). udakapariyantaṃ katvā chappakārapavedhanena avītarāge bhiṃsetīti bhiṃsano, so eva <hi rend="bold">bhiṃsanako</hi>ti āha <hi rend="bold">‘‘bhayajanako’’</hi>ti. <hi rend="bold">devabheriyo</hi>ti devadundubhisaddassa pariyāyavacanamattaṃ. na cettha kāci bherī ‘‘devadundubhī’’ti adhippetā, atha kho uppātabhāvena labbhamāno ākāsagato nigghosasaddo. tenāha <hi rend="bold">‘‘devo’’</hi>tiādi. <hi rend="bold">devo</hi>ti megho. tassa hi acchabhāvena ākāsassa vassābhāvena sukkhagajjitasaññite sadde niccharante devadundubhisamaññā. tenāha <hi rend="bold">‘‘devo sukkhagajjitaṃ gajjī’’</hi>ti.</p>

<p rend="bodytext"><hi rend="bold">pītivegavissaṭṭha</hi>nti ‘‘evaṃ cirataraṃ kālaṃ vahito ayaṃ attabhāvasaññito dukkhabhāro, idāni na cirasseva nikkhipissatī’’ti sañjātasomanasso bhagavā sabhāveneva pītivegavissaṭṭhaṃ <hi rend="bold">udānaṃ udānesi.</hi> evaṃ pana udānentena ayampi attho sādhito hotīti dassanatthaṃ aṭṭhakathāyaṃ <hi rend="bold">‘‘kasmā’’</hi>tiādi vuttaṃ.</p>

<p rend="bodytext">tulīyatīti <hi rend="bold">tula</hi>nti <hi rend="bold">tula</hi>-saddo kammasādhanoti dassetuṃ <hi rend="bold">‘‘tulita’’</hi>nti vuttaṃ. appānubhāvatāya <hi rend="bold">paricchinnaṃ. </hi> tathā hi taṃ parito khaṇḍitabhāvena ‘‘paritta’’nti vuccati. paṭipakkhavikkhambhanato dīghasantānatāya, vipulaphalatāya <pb ed="M" n="2.0154"/> ca <hi rend="bold">na tulaṃ</hi> na paricchinnaṃ. yehi kāraṇehi pubbe avisesato mahaggataṃ ‘‘atula’’nti vuttaṃ, tāni kāraṇāni <pb ed="P" n="2.0198"/> rūpāvacarato āruppassa sātisayāni vijjantīti <hi rend="bold">‘‘arūpāvacaraṃ atula’’</hi>nti vuttaṃ, itarañca <hi rend="bold">‘‘tula’’</hi>nti, <hi rend="bold">appavipākaṃ</hi> tīsupi kammesu yaṃ tanuvipākaṃ hīnaṃ, taṃ <hi rend="bold">tulaṃ. bahuvipāka</hi>nti yaṃ mahāvipākaṃ paṇītaṃ, taṃ <hi rend="bold">atulaṃ.</hi> yaṃ panettha majjhimaṃ, taṃ hīnaṃ, ukkaṭṭhanti dvidhā bhinditvā dvīsu bhāgesu pakkhipitabbaṃ. <hi rend="bold">hīnattikavaṇṇanāyaṃ</hi> vuttanayeneva appabahuvipākataṃ niddhāretvā tassa vasena tulātulabhāvo veditabbo. sambhavati etasmāti <hi rend="bold">sambhavo</hi>ti āha <hi rend="bold">‘‘sambhavassa hetubhūta’’</hi>nti. <hi rend="bold">niyakajjhattarato</hi>ti sasantānadhammesu vipassanāvasena, gocarāsevanāya ca nirato. savipākaṃ samānaṃ pavattivipākamattadāyikammaṃ savipākaṭṭhena <hi rend="bold">sambhavaṃ.</hi> na ca taṃ kāmādibhavābhisaṅkhārakanti tato visesanatthaṃ ‘‘sambhava’’nti vatvā <hi rend="bold">‘‘bhavasaṅkhāra’’</hi>nti vuttaṃ. <hi rend="bold">ossajjī</hi>ti ariyamaggena avassajji<pb ed="V" n="2.0138"/>. <hi rend="bold">kavacaṃ viya</hi> attabhāvaṃ pariyonandhitvā ṭhitaṃ attani sambhūtattā <hi rend="bold">attasambhavaṃ kilesañca abhindī</hi>ti kilesabhedasahabhāvikammossajjanaṃ dassento tadubhayassa kāraṇaṃ avoca <hi rend="bold">‘‘ajjhattarato samāhito’’</hi>ti.</p>

<p rend="bodytext"><hi rend="bold">tīrento</hi>ti ‘‘uppādo bhayaṃ, anuppādo khema’’ntiādinā vīmaṃsanto. ‘‘tulento tīrento’’tiādinā saṅkhepato vuttamatthaṃ vitthārato dassetuṃ <hi rend="bold">‘‘pañcakkhandhā’’</hi>ti ādiṃ vatvā bhavasaṅkhārassa avassajjanākāraṃ sarūpato dassesi. <hi rend="bold">‘‘eva’’</hi>ntiādinā pana <hi rend="bold">udānavaṇṇanāyaṃ</hi> ādito vuttamatthaṃ nigamanavasena dassesi.</p>

<p rend="subhead">mahābhūmicālavaṇṇanā</p>

<p rend="bodytext" n="171"><hi rend="paranum">171</hi><hi rend="dot">.</hi> yanti karaṇe vā adhikaraṇe vā paccattavacananti adhippāyena āha <hi rend="bold">‘‘yena samayena, yasmiṃ vā samaye’’</hi>ti. <hi rend="bold">ukkhepakavātā</hi>ti <pb ed="P" n="2.0199"/> udakasandhārakavātaṃ upacchinditvā ṭhitaṭṭhānato khepakavātā. <hi rend="bold">‘‘saṭṭhi…pe॰… bahala’’</hi>nti idaṃ tassa vātassa ubbedhappamāṇameva gahetvā vuttaṃ, āyāmavitthārato pana dasasahassacakkavāḷappamāṇampi udakasandhārakavātaṃ upacchindatiyeva. <hi rend="bold">ākāse</hi>ti pubbe vātena patiṭṭhitokāse. <hi rend="bold">puna vāto</hi>ti ukkhepakavāte tathākatvā vigate udakasandhārakavāto puna <hi rend="bold">ābandhitvā</hi> <pb ed="M" n="2.0155"/> <hi rend="bold">gaṇhāti</hi> yathā taṃ udakaṃ na bhassati, evaṃ utthambhentaṃ ābandhanavitānavasena bandhitvā gaṇhāti. <hi rend="bold">tato udakaṃ uggacchatī</hi>ti tato ābandhitvā gahaṇato tena vātena utthambhitaṃ udakaṃ uggacchati upari gacchati. <hi rend="bold">hotiyevā</hi>ti antarantarā hotiyeva. <hi rend="bold">bahalabhāvenā</hi>ti mahāpathaviyā mahantabhāvena. sakalā hi mahāpathavī tadā oggacchati, uggacchati ca, tasmā kampanaṃ <hi rend="bold">na paññāyati.</hi></p>

<p rend="bodytext"><hi rend="bold">ijjhanassā</hi>ti icchitatthasijjhanassa. <hi rend="bold">anubhavitabbassa</hi>issariyasampattiādikassa. <hi rend="bold">parittā</hi>ti paṭiladdhamattā nātisubhāvitā. tathā ca bhāvanā balavatī na hotīti āha <hi rend="bold">‘‘dubbalā’’</hi>ti. saññāsīsena hi bhāvanā vuttā. <hi rend="bold">appamāṇā</hi>ti paguṇā subhāvitā. sā hi thirā daḷhatarā hotīti āha <hi rend="bold">‘‘balavā’’</hi>ti. ‘‘parittā pathavīsaññā, appamāṇā āposaññā’’ti desanāmattameva, āposaññāya pana subhāvitāya pathavīkampo sukheneva ijjhatīti ayamettha adhippāyo veditabbo. <hi rend="bold">saṃvejento</hi> dibbasampattiyā pamattaṃ sakkaṃ devarājānaṃ. <hi rend="bold">vīmaṃsanto vā</hi> tāvadeva samadhigataṃ attano iddhibalaṃ. mahāmoggallānattherassa pāsādakampanaṃ pākaṭanti taṃ anāmasitvā saṅgharakkhitasāmaṇerassa pāsādakampanaṃ dassetuṃ <hi rend="bold">‘‘so kirāyasmā’’</hi>tiādi vuttaṃ. pūtimisso <pb ed="V" n="2.0139"/> gandho etassāti <hi rend="bold">pūtigandho,</hi> tena <hi rend="bold">pūtigandheneva</hi> <pb ed="P" n="2.0200"/> adhigatamātukucchisambhavaṃ viya gandheneva <hi rend="bold">sīsena,</hi> ativiya dārako evāti attho.</p>

<p rend="bodytext"><hi rend="bold">ācariya</hi>nti ācariyūpadesaṃ. iddhābhisaṅkhāro nāma iddhividhappaṭipakkhādībhāvena icchitabbo, so ca upāye kosallassa attanā na sammā uggahitattā na tāva sikkhitoti āha <hi rend="bold">‘‘asikkhitvāva yuddhaṃ paviṭṭhosī’’</hi>ti. <hi rend="bold">‘‘pilavanta’’</hi>nti iminā sakalameva pāsādavatthuṃ udakaṃ katvā adhiṭṭhātabbapāsādova tattha pilavatīti dasseti. adhiṭṭhānakkamaṃ pana upamāya dassento <hi rend="bold">‘‘tāta…pe॰… jānāhī’’</hi>ti āha. tattha <hi rend="bold">kapallakapūva</hi>nti āsittakapūvaṃ, taṃ <hi rend="bold">pacantā</hi> kapāle paṭhamaṃ kiñci piṭṭhaṃ ṭhapetvā anukkamena vaḍḍhetvā antantena <hi rend="bold">paricchindanti</hi> pūvaṃ samantato paricchinnaṃ katvā ṭhapenti, evaṃ ‘‘āpokasiṇavasena ‘pāsādena patiṭṭhitaṭṭhānaṃ udakaṃ hotū’ti adhiṭṭhahanto samantato pāsādassa yāva pariyantā yathā udakaṃ hoti, tathā adhiṭṭhātabba’’nti upamāya upadisati.</p>

<p rend="bodytext"><hi rend="bold">mahāpadāne</hi> <pb ed="M" n="2.0156"/> <hi rend="bold">vuttamevā</hi>ti ‘‘dhammatā esā, bhikkhave, yadā bodhisatto tusitā kāyā cavitvā mātukucchiṃ okkamatī’’ti (dī॰ ni॰ 2.18) vatvā ‘‘ayañca dasasahassī lokadhātu saṅkampati sampakampati sampavedhatī’’ti (dī॰ ni॰ 2.18), tathā ‘‘dhammatā esā, bhikkhave, yadā bodhisatto mātukucchimhā nikkhamatī’’ti (dī॰ ni॰ 2.30) vatvā ‘‘ayañca dasasahassī lokadhātu saṅkampati sampakampati sampavedhatī’’ti (dī॰ ni॰ 2.32) ca <pb ed="P" n="2.0201"/> mahābodhisattassa gabbhokkantiyaṃ, abhijātiyañca dhammatāvasena <hi rend="bold">mahāpadāne</hi>pathavīkampassa vuttattā itaresupi catūsu ṭhānesu pathavīkampo dhammatāvasenevāti <hi rend="bold">mahāpadāne</hi>atthato vuttaṃ evāti adhippāyo.</p>

<p rend="bodytext">idāni nesaṃ pathavīkampanaṃ kāraṇato, pavattiākārato ca vibhāgaṃ dassetuṃ <hi rend="bold">‘‘iti imesū’’</hi>tiādi vuttaṃ. <hi rend="bold">dhātukopenā</hi>ti ukkhepakadhātusaṅkhātāya vāyodhātuyā pakopena. <hi rend="bold">iddhānubhāvenā</hi>ti ñāṇiddhiyā vā kammavipākajiddhiyā vā pabhāvena, tejenāti attho. <hi rend="bold">puññatejenā</hi>ti puññānubhāvena, mahābodhisattassa puññabalenāti attho. <hi rend="bold">ñāṇatejenā</hi>ti paṭivedhañāṇānubhāvena. <hi rend="bold">sādhukāradānavasenā</hi>ti yathā anaññasādhāraṇena paṭivedhañāṇānubhāvena abhihatā mahāpathavī abhisambodhiyaṃ akampittha, evaṃ anaññasādhāraṇena desanāñāṇānubhāvena abhihatā mahāpathavī akampittha, taṃ panassā sādhukāradānaṃ viya hotīti ‘‘sādhukāradānavasenā’’ti vuttaṃ.</p>

<p rend="bodytext">yena <pb ed="V" n="2.0140"/> pana bhagavā asītianubyañjanapaṭimaṇḍitadvattiṃsamahāpurisalakkhaṇa- (dī॰ ni॰ 2.33; 3.198; ma॰ ni॰ 2.385) vicitrarūpakāyo sabbākāraparisuddhasīlakkhandhādiguṇaratanasamiddhidhammakāyo puññamahattathāmamahattayasamahaāiddhimahattapaññāmahattānaṃ paramukkaṃsagato asamo asamasamo appaṭipuggalo arahaṃ sammāsambuddho attano attabhāvasaññitaṃ khandhapañcakaṃ kappaṃ vā kappāvasesaṃ vā ṭhapetuṃ samatthopi saṅkhatadhammaṃ paṭijigucchanākārappavattena ñāṇavisesena tiṇāyapi amaññamāno āyusaṅkhārossajjanavidhinā nirapekkho ossajji. tadanubhāvābhihatā mahāpathavī āyusaṅkhārossajjane akampittha, taṃ panassā kāruññasabhāvasaṇṭhitā viya hotīti vuttaṃ <hi rend="bold">‘‘kāruññasabhāvenā’’</hi>ti<pb ed="M" n="2.0157"/>. yasmā bhagavā parinibbānasamaye catuvīsatikoṭisatasahassasaṅkhyā samāpattiyo <pb ed="P" n="2.0202"/> samāpajji antarantarā phalasamāpattisamāpajjanena, tassa pubbabhāge sātisayaṃ tikkhaṃ sūraṃ vipassanāñāṇañca pavattesi, ‘‘yadatthañca mayā evaṃ sucirakālaṃ anaññasādhāraṇo paramukkaṃsagato ñāṇasambhāro sambhato, anuttaro ca vimokkho samadhigato, tassa vata me sikhāppattaphalabhūtā accantaniṭṭhā anupādisesanibbānadhātu ajja samijjhatī’’ti bhiyyo ativiya somanassappattassa bhagavato pītivipphārādiguṇavipulatarānubhāvo parehi asādhāraṇañāṇātisayo udapādi, yassa samāpattibalasamupabrūhitassa ñāṇātisayassa ānubhāvaṃ sandhāya idaṃ vuttaṃ ‘‘dveme piṇḍapātā samasamaphalā samasamavipākā’’tiādi (udā॰ 75), tasmā tassa ānubhāvena samabhihatā mahāpathavī akampittha. taṃ panassā tassaṃ velāyaṃ ārodanākārappatti viya hotīti <hi rend="bold">‘‘aṭṭhamo ārodanenā’’</hi>ti vuttaṃ.</p>

<p rend="bodytext">idāni saṅkhepato vuttamatthaṃ vivaranto <hi rend="bold">‘‘mātukucchiṃ okkamante’’</hi>tiādimāha. <hi rend="bold">ayaṃ panattho</hi>ti ‘‘sādhukāradānavasenā’’tiādinā vutto attho. <hi rend="bold">pathavīdevatāya vasenā</hi>ti ettha samuddadevatā viya mahāpathaviyā adhidevatā kira nāma atthi. tādise kāraṇe sati tassā cittavasena ayaṃ mahāpathavī saṅkampati sampakampati sampavedhati, yathā vātavalāhakadevatānaṃ cittavasena vātā vāyanti, sītuṇhaabbhavassavalāhakadevatānaṃ cittavasena sītādayo bhavanti. tathā hi visākhapuṇṇamāyaṃ abhisambodhiatthaṃ bodhirukkhamūle nisinnassa lokanāthassa antarāyakaraṇatthaṃ upaṭṭhitaṃ mārabalaṃ vidhamituṃ –</p>

<p rend="gatha1">‘‘acetanāyaṃ <pb ed="P" n="2.0203"/> pathavī, aviññāya sukhaṃ dukhaṃ.</p>

<p rend="gathalast">sāpi dānabalā mayhaṃ, sattakkhattuṃ pakampathā’’ti.. (cariyā॰ 1.124) –</p>

<p rend="unindented">vacanasamanantaraṃ <pb ed="V" n="2.0141"/> mahāpathavī bhijjitvā saparisaṃ māraṃ parivattesi. <hi rend="bold">eta</hi>nti sādhukāradānādi. yadipi natthi acetanattā, dhammatāvasena pana vuttanayena siyāti sakkā vattuṃ. dhammatā pana atthato dhammasabhāvo, so puññadhammassa vā ñāṇadhammassa vā ānubhāvasabhāvoti. tayidaṃ sabbaṃ vicāritameva, evañca katvā –</p>

<p rend="gatha1">‘‘ime <pb ed="M" n="2.0158"/> dhamme sammasato, sabhāvasarasalakkhaṇe.</p>

<p rend="gathalast">dhammatejena vasudhā, dasasahassī pakampathā’’ti.. (bu॰ vaṃ॰ 1.166).</p>

<p rend="unindented">ādi vacanañca samatthitaṃ hoti.</p>

<p rend="bodytext"><hi rend="bold">niddiṭṭhanidassana</hi>nti niddiṭṭhassa atthassa niyyātanaṃ, nigamananti attho. <hi rend="bold">ettāvatā</hi>ti pathavīkampādiuppādajananena ceva pathavīkampassa bhagavato hetunidassanena ca. <hi rend="bold">‘‘addhā ajja bhagavatā āyusaṅkhāro ossaṭṭho’’ti sallakkhesi</hi> pārisesañāyena. evañhi tadā thero tamatthaṃ vīmaṃseyya nāyaṃ bhūmikampo dhātuppakopahetuko tassa apaññāyamānarūpattā, bāhirakopi isi evaṃ mahānubhāvo buddhakāle natthi, sāsanikopi satthu anārocetvā evaṃ karonto nāma natthi, sesānaṃ pañcannaṃ idāni asambhavo, evaṃ bhūmikampo cāyaṃ mahābhiṃsanako salomahaṃso ahosi, tasmā pārisesato āha ‘‘ajja bhagavatā āyusaṅkhāro ossaṭṭhoti sallakkhesī’’ti.</p>

<p rend="subhead">aṭṭhaparisavaṇṇanā</p>

<p rend="bodytext" n="172"><hi rend="paranum">172</hi><hi rend="dot">.</hi> <hi rend="bold">okāsaṃ adatvā</hi>ti ‘‘tiṭṭhatu bhante bhagavā kappa’’ntiādi (dī॰ ni॰ 2.178) nayappavattāya therassa āyācanāya avasaraṃ adatvā. <hi rend="bold">aññānipi aṭṭhakāni sampiṇḍento</hi> hetuaṭṭhakato aññāni parisābhibhāyatanavimokkhavasena <pb ed="P" n="2.0204"/> tīṇi aṭṭhakāni saṅgahetvā dassento <hi rend="bold">‘‘aṭṭha kho imā’’tiādimāha.</hi> ‘‘āyasmato ānandassa sokuppattiṃ pariharanto vikkhepaṃ karonto’’ti keci sahasā bhaṇite balavasoko uppajjeyyāti.</p>

<p rend="bodytext">samāgantabbato, samāgacchatīti vā <hi rend="bold">samāgamo,</hi> parisā. bimbisārapamukho samāgamo <hi rend="bold">bimbisārasamāgamo.</hi> sesadvayepi eseva nayo. bimbisāra…pe॰… samāgamādisadisaṃ khattiyaparisanti yojanā. <hi rend="bold">aññesu cakkavāḷesupi labbhateyeva</hi> satthu khattiyaparisādiupasaṅkamanaṃ. ādito tehi saddhiṃ satthu bhāsanaṃ <hi rend="bold">ālāpo.</hi> kathanapaṭikathanaṃ <hi rend="bold">sallāpo.</hi> dhammupasañhitā pucchā paṭipucchā <pb ed="V" n="2.0142"/> <hi rend="bold">dhammasākacchā. saṇṭhānaṃ paṭicca kathanaṃ</hi> saṇṭhānapariyāyattā <pb ed="M" n="2.0159"/> vaṇṇa-saddassa ‘‘mahantaṃ hatthirājavaṇṇaṃ abhinimminitvā’’tiādīsu (saṃ॰ ni॰ 1.138) viya. <hi rend="bold">‘‘tesa’’</hi>nti padaṃ ubhayapadāpekkhaṃ ‘‘tesampi lakkhaṇasaṇṭhānaṃ viya satthu sarīrasaṇṭhānaṃ, tesaṃ kevalaṃ paññāyati evā’’ti. nāpi āmukkamaṇikuṇḍalo bhagavā hotīti yojanā. <hi rend="bold">chinnassarā</hi>ti dvidhābhūtassarā. <hi rend="bold">gaggarassarā</hi>ti jajjaritassarā. <hi rend="bold">bhāsantara</hi>nti tesaṃ sattānaṃ bhāsato aññaṃ bhāsaṃ. <hi rend="bold">vīmaṃsā</hi>ti cintanā. ‘‘kimatthaṃ…pe॰… desetī’’ti idaṃ nanu attānaṃ jānāpetvā dhamme kathite tesaṃ sātisayo pasādo hotīti iminā adhippāyena vuttaṃ? yesaṃ attānaṃ ajānāpetvāva dhamme kathite pasādo hoti, na jānāpetvā, tādise sandhāya satthā tathā karoti. tattha payojanamāha <hi rend="bold">‘‘vāsanatthāyā’’</hi>ti. <hi rend="bold">evaṃ sutopī</hi>ti evaṃ aviññātadesako aviññātāgamanopi suto <hi rend="bold">dhammo</hi> attano dhammasudhammatāyeva <hi rend="bold">anāgate paccayo hoti</hi> suṇantassa.</p>

<p rend="bodytext"><hi rend="bold">‘‘ānandā’’</hi>tiādiko saṅgītianāruḷho pāḷidhammo eva tathā dassito. esa nayo ito paresupi evarūpesu ṭhānesu.</p>

<p rend="subhead">aṭṭhaabhibhāyatanavaṇṇanā</p>

<p rend="bodytext" n="173"><hi rend="paranum">173</hi><hi rend="dot">.</hi> abhibhavatīti <pb ed="P" n="2.0205"/> <hi rend="bold">abhibhu,</hi> parikammaṃ, ñāṇaṃ vā. abhibhu āyatanaṃ etassāti <hi rend="bold">abhibhāyatanaṃ,</hi> jhānaṃ. abhibhavitabbaṃ vā ārammaṇasaṅkhātaṃ āyatanaṃ etassāti <hi rend="bold">abhibhāyatanaṃ.</hi> ārammaṇābhibhavanato abhibhu ca taṃ āyatanañca yogino sukhavisesānaṃ adhiṭṭhānabhāvato, manāyatanadhammāyatanabhāvato vātipi sasampayuttaṃ jhānaṃ <hi rend="bold">abhibhāyatanaṃ.</hi> tenāha <hi rend="bold">‘‘abhibhavanakāraṇānī’’</hi>tiādi. <hi rend="bold">tāni hī</hi>ti abhibhāyatanasaññitāni jhānāni. <hi rend="bold">‘‘puggalassa ñāṇuttariyatāyā’’</hi>ti idaṃ ubhayatthāpi yojetabbaṃ. kathaṃ? paṭipakkhabhāvena paccanīkadhamme abhibhavanti puggalassa ñāṇuttariyatāya ārammaṇāni abhibhavanti. ñāṇabaleneva hi ārammaṇābhibhavanaṃ viya paṭipakkhābhibhavo pīti.</p>

<p rend="bodytext"><hi rend="bold">parikammavasena ajjhattaṃ rūpasaññī,</hi> na appanāvasena. na hi paṭibhāganimittārammaṇā appanā ajjhattavisayā sambhavati, taṃ pana ajjhattaparikammavasena laddhaṃ <pb ed="M" n="2.0160"/> kasiṇanimittaṃ <hi rend="bold">avisuddhameva hoti,</hi> na bahiddhāparikammavasena laddhaṃ viya visuddhaṃ.</p>

<p rend="bodytext"><hi rend="bold">parittānī</hi>ti <pb ed="V" n="2.0143"/> yathāladdhāni suppasarāvamattāni. tenāha <hi rend="bold">‘‘avaḍḍhitānī</hi>’’ti. <hi rend="bold">parittavasenevā</hi>ti vaṇṇavasena ābhoge vijjamānepi parittavaseneva <hi rend="bold">idaṃ abhibhāyatanaṃ vuttaṃ.</hi> parittatā hettha abhibhavanassa kāraṇaṃ. vaṇṇābhoge satipi asatipi abhibhāyatanabhāvanā nāma tikkhapaññasseva sambhavati, na itarassāti āha <hi rend="bold">‘‘ñāṇuttariko puggalo’’</hi>ti. <hi rend="bold">abhibhavitvā samāpajjatī</hi>ti ettha abhibhavanaṃ, samāpajjanañca upacārajjhānādhigamasamanantarameva appanājhānuppādananti āha <hi rend="bold">‘‘saha nimittuppādenevettha appanaṃ pāpetī’’</hi>ti. <hi rend="bold">saha nimittuppādenā</hi>ti ca appanāparivāsābhāvassa lakkhaṇaṃ vacanametaṃ. yo ‘‘khippābhiñño’’ti vuccati, tatopi ñāṇuttarasseva abhibhāyatanabhāvanā. <hi rend="bold">etthā</hi>ti etasmiṃ nimitte. <hi rend="bold">appanaṃ pāpetī</hi>ti bhāvanaṃ appanaṃ neti.</p>

<p rend="bodytext">ettha <pb ed="P" n="2.0206"/> ca keci ‘‘uppanne upacārajjhāne taṃ ārabbha ye heṭṭhimantena dve tayo javanavārā pavattanti, te upacārajjhānapakkhikā eva, tadanantarañca bhavaṅgaparivāsena, upacārāsevanāya ca vinā appanā hoti, saha nimittuppādeneva appanaṃ pāpetī’’ti vadanti, taṃ tesaṃ matimattaṃ. na hi parivāsitaparikammena appanāvāro icchito, nāpi mahaggatappamāṇajjhānesu viya upacārajjhāne ekantato paccavekkhaṇā icchitabbā, tasmā upacārajjhānādhigamanato paraṃ katipayabhavaṅgacittāvasāne appanaṃ pāpuṇanto ‘‘saha nimittuppādenevettha appanaṃ pāpetī’’ti vutto. <hi rend="bold">saha nimittuppādenevā</hi>ti ca adhippāyikamidaṃ vacanaṃ, na nītatthaṃ, adhippāyo vuttanayeneva veditabbo, na antosamāpattiyaṃ tadā tathārūpassa ābhogassa asambhavato. samāpattito vuṭṭhitassa ābhogo pubbabhāgabhāvanāyavasena jhānakkhaṇe pavattaṃ abhibhavanākāraṃ gahetvā pavattoti daṭṭhabbaṃ. <hi rend="bold">abhidhammaṭṭhakathāyaṃ</hi> pana ‘‘iminā tassa pubbābhogo kathito’’ti (dha॰ sa॰ aṭṭha॰ 204) vuttaṃ. antosamāpattiyaṃ tathā ābhogābhāve kasmā ‘‘jhānasaññāyapī’’ti vuttanti āha <hi rend="bold">‘‘abhibhavana…pe॰… atthī’’</hi>ti.</p>

<p rend="bodytext"><hi rend="bold">vaḍḍhitappamāṇānī</hi>ti <pb ed="M" n="2.0161"/> vipulappamāṇānīti attho, na ekaṅguladvaṅgulādivasena vaḍḍhiṃ pāpitānīti tathā vaḍḍhanassevettha asambhavato. tenāha <hi rend="bold">‘‘mahantānī’’</hi>ti. <hi rend="bold">bhattavaḍḍhitaka</hi>nti bhuñjanabhājanaṃ vaḍḍhetvā dinnabhattaṃ, ekāsane purisena bhuñjitabbabhattato upaḍḍhabhattanti attho.</p>

<p rend="bodytext">rūpe saññā <hi rend="bold">rūpasaññā,</hi> sā assa atthīti <hi rend="bold">rūpasaññī,</hi> na rūpasaññī <hi rend="bold">arūpasaññī,</hi> saññāsīsena jhānaṃ vadati. rūpasaññāya anuppādanaṃ evettha alābhitā.</p>

<p rend="bodytext"><hi rend="bold">bahiddhāva</hi> <pb ed="P" n="2.0207"/><pb ed="V" n="2.0144"/> <hi rend="bold">uppanna</hi>nti bahiddhā vatthusmiṃyeva uppannaṃ. <hi rend="bold">abhidhamme</hi> pana ‘‘ajjhattaṃ arūpasaññī bahiddhā rūpāni passati parittāni suvaṇṇadubbaṇṇāni…pe॰… appamāṇāni suvaṇṇadubbaṇṇānī’’ti (dha॰ sa॰ 220) evaṃ catunnaṃ abhibhāyatanānaṃ āgatattā <hi rend="bold">abhidhammaṭṭhakathāyaṃ</hi> (dha॰ sa॰ aṭṭha॰ 204) ‘‘kasmā pana ‘yathā suttante ajjhattaṃ rūpasaññī eko bahiddhā rūpāni passati parittānītiādi vuttaṃ, evaṃ avatvā idha catūsupi abhibhāyatanesu ajjhattaṃ arūpasaññitāva vuttā’ti codanaṃ katvā ‘ajjhattarūpānaṃ anabhibhavanīyato’ti kāraṇaṃ vatvā, tattha vā hi idha vā bahiddhā rūpāneva abhibhavitabbāni, tasmā tāni niyamato vattabbānīti tatrāpi idhāpi vuttāni. ‘ajjhattaṃ rūpasaññī’ti idaṃ pana satthu desanāvilāsamattamevā’’ti vuttaṃ. ettha ca vaṇṇābhogarahitāni, sahitāni ca sabbāni parittāni ‘‘parittāni suvaṇṇadubbaṇṇānī’’ti vuttāni, tathā appamāṇāni ‘‘appamāṇāni suvaṇṇadubbaṇṇānī’’ti. atthi hi so pariyāyo parittāni abhibhuyya tāni ce kadāci vaṇṇavasena ābhujitāni honti, suvaṇṇadubbaṇṇāni abhibhuyyāti. pariyāyakathā hi suttantadesanāti. <hi rend="bold">abhidhamme</hi> (dha॰ sa॰ 222) pana nippariyāyadesanattā vaṇṇābhogarahitāni visuṃ vuttāni, tathā sahitāni. atthi hi ubhayattha abhibhavanavisesoti. tathā idha pariyāyadesanattā vimokkhānampi abhibhavanapariyāyo atthīti ‘‘ajjhattaṃ rūpasaññī’’tiādinā paṭhamadutiyaabhibhāyatanesu paṭhamavimokkho, tatiyacatutthaabhibhāyatanesu dutiyavimokkho, vaṇṇābhibhāyatanesu tatiyavimokkho ca abhibhavanappavattito saṅgahito. <hi rend="bold">abhidhamme</hi> pana nippariyāyadesanattā vimokkhābhibhāyatanāni asaṅkarato dassetuṃ vimokkhe vajjetvā abhibhāyatanāni kathitāni<pb ed="P" n="2.0208"/>; sabbāni ca vimokkhakiccāni jhānāni vimokkhadesanāyaṃ vuttāni. tadetaṃ <pb ed="M" n="2.0162"/> ‘‘ajjhattaṃ rūpasaññī’’ti āgatassa abhibhāyatanadvayassa <hi rend="bold">abhidhamme</hi> abhibhāyatanesu avacanato ‘‘rūpī rūpāni passatī’’tiādīnañca sabbavimokkhakiccasādhāraṇavacanabhāvato vavatthānaṃ katanti viññāyati. ‘‘ajjhattarūpānaṃ anabhibhavanīyato’’ti idaṃ katthacipi ‘‘ajjhattaṃ rūpāni passatī’’ti avatvā sabbattha yaṃ vuttaṃ ‘‘bahiddhā rūpāni passatī’’ti, tassa kāraṇavacanaṃ, tena yaṃ aññahetukaṃ, taṃ tena hetunā vuttaṃ. yaṃ pana desanāvilāsahetukaṃ ajjhattaṃ arūpasaññitāya eva abhidhamme (dha॰ sa॰ 223) vacanaṃ, na tassa aññaṃ kāraṇaṃ maggitabbanti dasseti. ajjhattarūpānaṃ anabhibhavanīyatā ca tesaṃ bahiddhā rūpānaṃ viya abhūtattā. desanāvilāso ca yathāvuttavavatthānavasena veditabbo veneyyajjhāsayavasena vijjamānapariyāyakathābhāvato. ‘‘suvaṇṇadubbaṇṇānī’’ti eteneva siddhattā na nīlādi abhibhāyatanāni vattabbānīti ce? taṃ na, nīlādīsu katādhikārānaṃ nīlādibhāvasseva abhibhavanakāraṇattā. na hi tesaṃ parisuddhāparisuddhavaṇṇānaṃ <pb ed="V" n="2.0145"/> parittatā, appamāṇatā vā abhibhavanakāraṇaṃ, atha kho nīlādibhāvo evāti. etesu ca parittādikasiṇarūpesu yaṃ yaṃ caritassa imāni abhibhāyatanāni ijjhanti, taṃ dassetuṃ <hi rend="bold">‘‘imesu panā’’</hi>tiādi vuttaṃ.</p>

<p rend="bodytext"><hi rend="bold">sabbasaṅgāhakavasenā</hi>ti sakalanīlavaṇṇanīlanidassananīlanibhāsānaṃ sādhāraṇavasena. <hi rend="bold">vaṇṇavasenā</hi>ti sabhāvavaṇṇavasena. <hi rend="bold">nidassanavasenā</hi>ti passitabbatāvasena cakkhuviññāṇādiviññāṇavīthiyā gahetabbatāvasena. <hi rend="bold">obhāsavasenā</hi>ti sappabhāsatāya avabhāsanavasena. <hi rend="bold">umāpuppha</hi>nti atasipupphaṃ. <hi rend="bold">nīlameva hoti</hi> vaṇṇasaṅkarābhāvato. <hi rend="bold">bārāṇasisambhava</hi>nti bārāṇasiyaṃ samuṭṭhitaṃ.</p>

<p rend="bodytext">ekaccassa ito bāhirakassa appamāṇaṃ ativitthāritaṃ kasiṇanimittaṃ <pb ed="P" n="2.0209"/> olokentassa bhayaṃ uppajjeyya ‘‘kiṃ nu kho idaṃ sakalaṃ lokaṃ abhibhavitvā ajjhottharitvā gaṇhātī’’ti, tathāgatassa pana tādisaṃ bhayaṃ vā sārajjaṃ vā natthīti <hi rend="bold">abhītabhāvadassanatthameva ānītāni.</hi></p>

<p rend="subhead">aṭṭhavimokkhavaṇṇanā</p>

<p rend="bodytext" n="174"><hi rend="paranum">174</hi><hi rend="dot">.</hi> <hi rend="bold">uttānatthāyeva</hi> <pb ed="M" n="2.0163"/> heṭṭhā atthato vibhattattā. ekaccassa vimokkhoti ghosopi bhayāvaho vaṭṭābhiratabhāvato, tathāgatassa pana vimokkhe upasampajja viharatopi taṃ natthīti <hi rend="bold">abhītabhāvadassanatthameva ānītāni.</hi></p>

<p rend="subhead">ānandayācanakathāvaṇṇanā</p>

<p rend="bodytext" n="178"><hi rend="paranum">178</hi><hi rend="dot">.</hi> <hi rend="bold">bodhī</hi>ti sabbaññutaññāṇaṃ. tañhi <hi rend="bold">‘‘catumaggañāṇapaṭivedha’’</hi>ntveva vuttaṃ sabbaññutaññāṇappaṭivedhassa taṃmūlakattā. <hi rend="bold">evaṃ vuttabhāva</hi>nti ‘‘ākaṅkhamāno ānanda tathāgato kappaṃ vā tiṭṭheyyā’’ti (dī॰ ni॰ 2.166) evaṃ vuttabhāvaṃ.</p>

<p rend="bodytext" n="179"><hi rend="paranum">179</hi><hi rend="dot">.</hi> <hi rend="bold">tampi</hi> oḷārikanimittaṃ kataṃ tassa mārena pariyuṭṭhitacetaso <hi rend="bold">na paṭividdhaṃ</hi> na sallakkhitaṃ.</p>

<p rend="bodytext" n="183"><hi rend="paranum">183</hi><hi rend="dot">.</hi> <hi rend="bold">ādikehī</hi>ti evamādīhi mittāmaccasuhajjāhi. piyāyitabbato <hi rend="bold">piyehi.</hi> manavaḍḍhanato <pb ed="V" n="2.0146"/> <hi rend="bold">manāpehi. jātiyā</hi>ti jātianurūpagamanena. <hi rend="bold">nānābhāvo</hi> visuṃbhāvo asambaddhabhāvo. <hi rend="bold">maraṇena vinābhāvo</hi>ti cutiyā tenattabhāvena apunarāvattanato vippayogo. <hi rend="bold">bhavena aññathābhāvo</hi>ti bhavantaraggahaṇena purimākārato aññākāratā ‘‘kāmāvacarasatto rūpāvacaro hotī’’tiādinā, tatthāpi ‘‘manusso devo hotī’’tiādināpi yojetabbo. <hi rend="bold">kutettha labbhā</hi>ti kuto kuhiṃ kismiṃ nāma ṭhāne <hi rend="bold">ettha</hi> etasmiṃ khandhappavatte ‘‘yaṃ taṃ jātaṃ…pe॰… mā palujjī’’ti laddhuṃ sakkā. na sakkā eva tādisassa kāraṇassa abhāvatoti āha <hi rend="bold">‘‘netaṃ ṭhānaṃ vijjatī’’</hi>ti. evaṃ acchariyabbhutadhammaṃ <hi rend="bold">tathāgatassāpi sarīraṃ,</hi> kimaṅgaṃ pana aññesanti adhippāyo. ‘‘paccāvamissatī’’ti netaṃ ṭhānaṃ <pb ed="P" n="2.0210"/> vijjati satiṃ sūpaṭṭhitaṃ katvā ñāṇena paricchinditvā āyusaṅkhārānaṃ ossaṭṭhattā, buddhakiccassa ca pariyosāpitattā. na hettha māsattayato paraṃ buddhaveneyyā labbhantīti.</p>

<p rend="bodytext" n="184"><hi rend="paranum">184</hi><hi rend="dot">.</hi> sāsanassa ciraṭṭhiti nāma sasambhārehi ariyamaggadhammehi kevalehīti āha <hi rend="bold">‘‘sabbaṃ lokiyalokuttaravaseneva kathita’’</hi>nti lokiyāhi <pb ed="M" n="2.0164"/> sīlasamādhipaññāhi vinā lokuttaradhammasamadhigamassa asambhavato.</p>

<p rend="centre">tatiyabhāṇavāravaṇṇanā niṭṭhitā.</p>

<p rend="subhead">nāgāpalokitavaṇṇanā</p>

<p rend="bodytext" n="186"><hi rend="paranum">186</hi><hi rend="dot">.</hi> <hi rend="bold">nāgāpalokita</hi>nti nāgassa viya apalokitaṃ, hatthināgassa apalokanasadisaṃ apalokananti attho. <hi rend="bold">āhaccā</hi>ti phusitvā. <hi rend="bold">aṅkusakalaggāni viyā</hi>ti aṅkusakāni viya aññamaññasmiṃ laggāni āsattāni hutvā ṭhitāni. <hi rend="bold">ekābaddhānī</hi>ti aññamaññaṃ ekato ābaddhāni. <hi rend="bold">tasmā</hi>ti gīvaṭṭhīnaṃ ekagghanānaṃ viya ekābaddhabhāvena, na kevalaṃ gīvaṭṭhīnaṃyeva, atha kho sabbānipi tāni buddhānaṃ ṭhapetvā bāhusandhiādikā dvādasa mahāsandhiyo, aṅgulisandhiyo ca itarasandhīsu ekābaddhāni hutvā ṭhitāni, yato nesaṃ pakatihatthīnaṃ koṭisahassabalappamāṇaṃ kāyabalaṃ hoti. <hi rend="bold">vesālinagarābhimukhaṃ akāsi</hi> kaṇṭakaparivattane viya kapilanagarābhimukhaṃ. yadi evaṃ kathaṃ taṃ nāgāpalokitaṃ nāma jātaṃ? tadajjhāsayaṃ upādāya. bhagavā <pb ed="V" n="2.0147"/> hi nāgāpalokitavaseneva apaloketukāmo jāto, puññānubhāvena panassa patiṭṭhitaṭṭhānaṃ parivatti, tena taṃ ‘‘nāgāpalokitaṃ’’ tveva vuccati.</p>

<p rend="bodytext">‘‘idaṃ pacchimakaṃ ānanda tathāgatassa <pb ed="P" n="2.0211"/> vesāliyā dassana’’nti nayidaṃ vesāliyā apalokanassa kāraṇavacanaṃ anekantikattā, bhūtakathanamattaṃ panetaṃ. maggasodhanavasena taṃ dassetvā aññadevettha apalokanakāraṇaṃ dassetukāmo <hi rend="bold">‘‘nanu cā’’</hi>tiādimāha. <hi rend="bold">taṃ taṃ sabbaṃ pacchimadassanameva</hi> anukkamena kusināraṃ gantvā parinibbātukāmatāya tato tato nikkhantattā. <hi rend="bold">‘‘anacchariyattā’’</hi>ti iminā yathāvuttaṃ anekantikattaṃ pariharati, tayidaṃ sodhanamattaṃ. idaṃ panettha aviparītaṃ kāraṇanti dassetuṃ <hi rend="bold">‘‘apicā’’</hi>tiādi vuttaṃ. na hi bhagavā sāpekkho vesāliṃ apalokesi, ‘‘idaṃ pana me gamanaṃ apunarāgamana’’nti dassanamukhena bahujanahitāya bahujanasukhāya lokānukampāya apalokesi. tenāha <hi rend="bold">‘‘apica vesālirājāno’’</hi>tiādi.</p>

<p rend="bodytext"><hi rend="bold">antakaro</hi>ti <pb ed="M" n="2.0165"/> sakalavaṭṭadukkhassa sakasantāne, parasantāne ca vināsakaro abhāvakaro. buddhacakkhudhammacakkhudibbacakkhumaṃsacakkhusamantacakkhusaṅkhātehi <hi rend="bold">pañcahi cakkhūhi cakkhumā.</hi> savāsanānaṃ kilesānaṃ samucchinnattā sātisayaṃ <hi rend="bold">kilesaparinibbānena parinibbuto.</hi></p>

<p rend="subhead">catumahāpadesavaṇṇanā</p>

<p rend="bodytext" n="187"><hi rend="paranum">187</hi><hi rend="dot">.</hi> <hi rend="bold">mahāokāse</hi>ti mahante okāse. mahantāni dhammassa patiṭṭhāpanaṭṭhānāni. yesu patiṭṭhāpito dhammo nicchīyati asandehato, kāni pana tāni? āgamanavisiṭṭhāni suttotaraṇādīni. dutiyavikappe apadisantīti <hi rend="bold">apadesā,</hi> ‘‘sammukhā metaṃ āvuso bhagavato suta’’ntiādinā kenaci ābhatassa ‘‘dhammo’’ti vinicchinane kāraṇaṃ. kiṃ pana tanti? tassa yathābhatassa suttotaraṇādi eva. yadi evaṃ kathaṃ cattāroti? yasmā dhammassa dve samparāyā satthā, sāvakā ca, tesu ca sāvakā saṅghagaṇapuggalavasena tividhā<pb ed="P" n="2.0212"/>, evaṃ ‘‘tumhākaṃ mayā yaṃ dhammo paṭiggahito’’ti apadisitabbānaṃ bhedena cattāro. tenāha ‘‘sammukhā me taṃ āvuso bhagavato suta’’ntiādi. tathā ca vuttaṃ <hi rend="bold">nettiyaṃ</hi> ‘‘cattāro mahāpadesā buddhāpadeso saṅghāpadeso sambahulattherāpadeso ekattherāpadeso. ime cattāro mahāpadesā’’ti (netti॰ 18) buddho apadeso etassāti <hi rend="bold">buddhāpadeso.</hi> esa nayo sesesupi. tenāha <hi rend="bold">‘‘buddhādayo…pe॰… mahākāraṇānī’’</hi>ti.</p>

<p rend="bodytext" n="188"><hi rend="paranum">188</hi><hi rend="dot">.</hi> <hi rend="bold">neva</hi> <pb ed="V" n="2.0148"/> <hi rend="bold">abhinanditabba</hi>nti na sampaṭicchitabbaṃ. ganthassa sampaṭicchanaṃ nāma savananti āha <hi rend="bold">‘‘na sotabba’’</hi>nti. <hi rend="bold">padabyañjanānī</hi>ti padāni ca byañjanāni ca, atthapadāni, byañjanapadāni cāti attho. pajjati attho etehīti <hi rend="bold">padāni,</hi> akkharādīni byañjanapadāni. pajjitabbato <hi rend="bold">padāni,</hi> saṅkāsanādīni atthapadāni. <hi rend="bold">aṭṭhakathāyaṃ</hi>pana ‘‘‘padasaṅkhātāni byañjanānī’ti byañjanapadāneva vuttānī’’ti keci, taṃ na, atthaṃ byañjentīti byañjanāni, byañjanapadāni, tehi byañjitabbato byañjanāni, atthapadānīti ubhayasaṅgahato. <hi rend="bold">imasmiṃ ṭhāne</hi>ti tenābhatasuttassa imasmiṃ padese. <hi rend="bold">pāḷi vuttā</hi>ti kevalo pāḷidhammo pavatto. <hi rend="bold">attho vutto</hi>ti pāḷiyā attho pavatto niddiṭṭho. <hi rend="bold">anusandhi kathito</hi>ti yathāraddhadesanāya, upari desanāya ca anusandhānaṃ kathitaṃ sambandho kathito<pb ed="M" n="2.0166"/>. <hi rend="bold">pubbāparaṃ kathita</hi>nti pubbenāparaṃ avirujjhanañceva visesādhānañca kathitaṃ pakāsitaṃ. evaṃ pāḷidhammādīni sammadeva sallakkhetvā gahaṇaṃ sādhukaṃ uggahaṇanti āha <hi rend="bold">‘‘suṭṭhu gahetvā’’</hi>ti. <hi rend="bold">sutte otāretabbānī</hi>ti <pb ed="P" n="2.0213"/> ñāṇena sutte ogāhetvā tāretabbāni, taṃ pana ogāhetvā taraṇaṃ tattha otaraṇaṃ anuppavesanaṃ hotīti vuttaṃ <hi rend="bold">‘‘sutte otāretabbānī’’</hi>ti. saṃsandetvā dassanaṃ <hi rend="bold">sandassana</hi>nti āha <hi rend="bold">‘‘vinaye saṃsandetabbānī’’</hi>ti.</p>

<p rend="bodytext">kiṃ pana taṃ suttaṃ, ko vā vinayoti vicāraṇāya ācariyānaṃ matibhedamukhena tamatthaṃ dassetuṃ <hi rend="bold">‘‘ettha cā’’</hi>tiādi vuttaṃ. <hi rend="bold">vinayo</hi>ti vibhaṅgapāṭhamāha. so hi mātikāsaññitassa suttassa atthasūcanato ‘‘sutta’’nti vattabbataṃ arahati. vividhanayattā, visiṭṭhanayattā ca <hi rend="bold">vinayo,</hi> khandhakapāṭho. <hi rend="bold">eva</hi>nti evaṃ suttavinayesu pariggayhamānesu <hi rend="bold">vinayapiṭakampi na pariyādīyati</hi> parivārapāḷiyā asaṅgahitattā. <hi rend="bold">suttantābhidhammapiṭakāni vā suttaṃ</hi> atthasūcanādiatthasambhavato. <hi rend="bold">evampī</hi>ti ‘‘suttantābhidhammapiṭakāni suttaṃ, vinayapiṭakaṃ vinayo’’ti evaṃ suttavinayavibhāge vuccamānepi. <hi rend="bold">na tāva pariyādīyantī</hi>ti na tāva anavasesato pariggayhanti, kasmāti āha <hi rend="bold">‘‘asuttanāmakañhī’’</hi>tiādi. yasmā ‘‘sutta’’nti imaṃ nāmaṃ anāropetvā saṅgītampi jātakādibuddhavacanaṃ atthi, tasmā vuttanayena tīṇi piṭakāni na pariyādiṇṇānīti. suttanipātaudānaitivuttakādīni dīghanikāyādayo viya suttanāmaṃ āropetvā asaṅgītānīti adhippāye panettha jātakādīhi saddhiṃ tānipi gahitāni. buddhavaṃsacariyāpiṭakānaṃ panettha aggahaṇe kāraṇaṃ maggitabbaṃ, kiṃ vā tena magganena? sabbopāyaṃ vaṇṇanānayo theravādaṃ dassanamukhena paṭikkhitto evāti.</p>

<p rend="bodytext"><hi rend="bold">atthī</hi>ti kiṃ atthi, asuttanāmakaṃ buddhavacanaṃ natthi evāti dasseti. tathā hi nidānavaṇṇanāyaṃ <pb ed="V" n="2.0149"/> (dī॰ ni॰ ṭī॰ 1.paṭhamamahāsaṅgītikathāvaṇṇanā; sārattha॰ ṭī॰ 1.paṭhamamahāsaṅgītikathāvaṇṇanā) amhehi vuttaṃ <pb ed="P" n="2.0214"/> ‘‘suttanti sāmaññavidhi, visesavidhayo pare’’ti. <hi rend="bold">taṃ sabbaṃ paṭikkhipitvā</hi> ‘‘suttanti vinayo’’tiādinā vuttaṃ saṃvaṇṇanānayaṃ ‘‘nāyamattho idhādhippeto’’ti paṭisodhetvā. vineti etena kileseti <hi rend="bold">vinayo,</hi> kilesavinayanūpāyo, so eva ca naṃ karotīti <hi rend="bold">kāraṇa</hi>nti āha <hi rend="bold">‘‘vinayo pana kāraṇa’’</hi>nti.</p>

<p rend="bodytext"><hi rend="bold">dhamme</hi>ti <pb ed="M" n="2.0167"/> pariyattidhamme. <hi rend="bold">sarāgāyā</hi>ti sarāgabhāvāya kāmarāgabhavarāgaparibrūhanāya. <hi rend="bold">saññogāyā</hi>ti bhavasaṃyojanāya. <hi rend="bold">ācayāyā</hi>ti vaṭṭassa vaḍḍhanatthāya. <hi rend="bold">mahicchatāyā</hi>ti mahicchabhāvāya. <hi rend="bold">asantuṭṭhiyā</hi>ti asantuṭṭhibhāvāya. <hi rend="bold">saṅgaṇikāyā</hi>ti kilesasaṅgaṇagaṇasaṅgaṇavihārāya. <hi rend="bold">kosajjāyā</hi>ti kusītabhāvāya. <hi rend="bold">dubbharatāyā</hi>ti dupposatāya. <hi rend="bold">virāgāyā</hi>ti sakalavaṭṭato virajjanatthāya. <hi rend="bold">visaññogāyā</hi>ti kāmabhavādīhi visaṃyujjanatthāya. <hi rend="bold">apacayāyā</hi>ti sabbassāpi vaṭṭassa apacayanāya, nibbānāyāti attho. <hi rend="bold">appicchatāyā</hi>ti paccayappicchatādivasena sabbaso icchāpagamāya. <hi rend="bold">santuṭṭhiyā</hi>ti dvādasavidhasantuṭṭhibhāvāya. <hi rend="bold">pavivekāyā</hi>ti pavivittabhāvāya, kāyavivekāditadaṅgavivekādivivekasiddhiyā. <hi rend="bold">vīriyārambhāyā</hi>ti kāyikassa ceva, cetasikassa ca vīriyassa paggahaṇatthāya. <hi rend="bold">subharatāyā</hi>ti sukhaposanatthāya. evaṃ yo pariyattidhammo uggahaṇadhāraṇaparipucchāmanasikāravasena yoniso paṭipajjantassa sarāgādibhāvaparivajjanassa kāraṇaṃ hutvā virāgādibhāvāya saṃvattati, ekaṃsato <hi rend="bold">eso dhammo. eso vinayo,</hi> sammadeva <pb ed="P" n="2.0215"/> apāyādīsu apatanavasena dhāraṇato, kilesānaṃ vinayanato, satthu sammāsambuddhassa ovādānusiṭṭhibhāvato <hi rend="bold">etaṃ satthusāsananti dhāreyyāsi</hi> jāneyyāsi, avabujjheyyāsīti attho. catusaccassa sūcanaṃ suttanti āha <hi rend="bold">‘‘sutteti tepiṭake buddhavacane’’</hi>ti. tepiṭakañhi buddhavacanaṃ saccavinimuttaṃ natthi. rāgādivinayanakāraṇaṃ tathāgatena suttapadena pakāsitanti āha <hi rend="bold">‘‘vinayeti etasmiṃ rāgādivinayakāraṇe’’</hi>ti.</p>

<p rend="bodytext">sutte osaraṇañcettha tepiṭake buddhavacane pariyāpannatāvaseneva veditabbaṃ, na aññathāti āha <hi rend="bold">‘‘suttapaṭipāṭiyā katthaci anāgantvā’’</hi>ti. <hi rend="bold">challiṃ uṭṭhapetvā</hi>ti arogassa mahato rukkhassa tiṭṭhato upakkamena challiyā sakalikāya, papaṭikāya vā uṭṭhapanaṃ viya arogassa sāsanadhammassa tiṭṭhato byañjanamattena tappariyāpannaṃ viya hutvā challisadisaṃ pubbāparaviruddhatādidosaṃ uṭṭhapetvā paridīpetvā, tādisāni pana ekaṃsato guḷhavessantarādipariyāpannāni hontīti āha <hi rend="bold">‘‘guḷhavessantara…pe॰…paññāyantīti attho’’</hi>ti<pb ed="V" n="2.0150"/>. <hi rend="bold">rāgādivinaye</hi>ti rāgādīnaṃ vinayanatthe. tadākāratāya <hi rend="bold">na paññāyamānāni</hi> na dissamānāni <hi rend="bold">chaḍḍetabbāni</hi> vajjitabbāni na gahetabbāni. <hi rend="bold">sabbatthā</hi>ti sabbavāresu.</p>

<p rend="bodytext"><hi rend="bold">imasmiṃ</hi> <pb ed="M" n="2.0168"/> <hi rend="bold">pana ṭhāne</hi>ti imasmiṃ mahāpadesaniddesaṭṭhāne. <hi rend="bold">‘‘sutte cattāro mahāpadesā’’</hi>tiādinā vuttampi avuttena saddhiṃ gahetvā pakiṇṇakakathāya mātikaṃ uddisati. ñātuṃ <pb ed="P" n="2.0216"/> icchito attho <hi rend="bold">pañho,</hi> tassa vissajjanāni <hi rend="bold">pañhābyākaraṇāni,</hi> atthasūcanādiatthena <hi rend="bold">suttaṃ,</hi> pāḷi, taṃ suttaṃ anulometi anukūletīti <hi rend="bold">suttānulomaṃ,</hi> mahāpadeso. ācariyā vadanti saṃvaṇṇenti pāḷiṃ etenāti <hi rend="bold">ācariyavādo</hi> aṭṭhakathā. tassa tassa therassa attano eva mati adhippāyoti <hi rend="bold">attanomati. dhammavinicchaye patte</hi>ti dhamme vinicchinitabbe upaṭṭhite. <hi rend="bold">ime</hi>ti anantaraṃ vuttā cattāro mahāpadesā. pamīyati dhammo paricchijjati vinicchīyati etenāti <hi rend="bold">pamāṇaṃ.</hi> tenāha <hi rend="bold">‘‘yaṃ ettha sametī’’</hi>tiādi. <hi rend="bold">itara</hi>nti mahāpadesesu asamentaṃ. puna <hi rend="bold">itara</hi>nti akappiyaṃ anulomentaṃ kappiyaṃ paṭibāhantaṃ sandhāyāha.</p>

<p rend="bodytext">ekaṃseneva byākātabbo vissajjetabboti <hi rend="bold">ekaṃsabyākaraṇīyo. vibhajjā</hi>ti pucchitamatthaṃ avadhāraṇādibhedena vibhajitvā. <hi rend="bold">paṭipucchā</hi>ti pucchantaṃ puggalaṃ paṭipucchitvā. <hi rend="bold">ṭhapanīyo</hi>ti tidhāpi avissajjanīyattā ṭhapanīyo byākaraṇaṃ akatvā ṭhapetabbo. ‘‘cakkhuṃ anicca’’nti pañhe uttarapadāvadhāraṇaṃ sandhāya <hi rend="bold">‘‘ekaṃseneva byākātabba’’</hi>nti vuttaṃ niccatāya lesassāpi tattha abhāvato. purimapadāvadhāraṇe pana vibhajjabyākaraṇīyatā cakkhusotesu visesatthasāmaññatthānaṃ asādhāraṇabhāvato. dvinnaṃ tesaṃ sadisatācodanā paṭipucchanamukheneva byākaraṇīyā paṭikkhepavasena, anuññātavasena ca vissajjitabbatoti āha <hi rend="bold">‘‘yathā cakkhu, tathā sotaṃ…pe॰… ayaṃ paṭipucchābyākaraṇīyo pañho’’</hi>ti. <hi rend="bold">taṃ jīvaṃ taṃ sarīra</hi>nti jīvasarīrānaṃ anaññatāpañho. yassa yena anaññatācoditā, so eva paramatthato <pb ed="P" n="2.0217"/> nupalabbhatīti vañjhātanayassa matteyyatākittanasadisoti abyākātabbatāya ṭhapanīyo vuttoti. <hi rend="bold">imāni cattāri pañhabyākaraṇāni pamāṇaṃ</hi> teneva nayena tesaṃ pañhānaṃ byākātabbato.</p>

<p rend="bodytext">vinayamahāpadeso kappiyānulomavidhānato nippariyāyato <hi rend="bold">anulomakappiyaṃ</hi> nāma, mahāpadesabhāvena pana taṃsadisatāya suttantamahāpadesesupi <hi rend="bold">‘‘anulomakappiya’’</hi>nti ayaṃ aṭṭhakathāvohāro. yadipi tattha tattha bhagavatā pavattitapakiṇṇakadesanāva aṭṭhakathā, sā pana dhammasaṅgāhakehi paṭhamaṃ tīṇi piṭakāni saṅgāyitvā tassa atthavaṇṇanānurūpeneva <pb ed="M" n="2.0169"/> vācanāmaggaṃ āropitattā <hi rend="bold">‘‘ācariyavādo’’</hi>ti vuccati ācariyā vadanti saṃvaṇṇenti pāḷiṃ etenāti. tenāha <pb ed="V" n="2.0151"/> <hi rend="bold">‘‘ācariyavādo nāma aṭṭhakathā’’</hi>ti. tisso saṅgītiyo āruḷho eva ca buddhavacanassa atthasaṃvaṇṇanābhūto kathāmaggo <hi rend="bold">mahindattherena tambapaṇṇidīpaṃ </hi>ābhato pacchā tambapaṇṇiyehi mahātherehi <hi rend="bold">sīhaḷabhāsāya</hi> ṭhapito nikāyantaraladdhisaṅkarapariharaṇatthaṃ. <hi rend="bold">attanomati nāma</hi> theravādo. <hi rend="bold">nayaggāhenā</hi>ti suttādito labbhamānanayaggahaṇena. <hi rend="bold">anubuddhiyā</hi>ti suttādīniyeva anugatabuddhiyā. <hi rend="bold">attano paṭibhāna</hi>nti attano eva tassa atthassa vuttanayena upaṭṭhānaṃ, yathāupaṭṭhitā atthā eva tathā vuttā. <hi rend="bold">samentameva gahetabba</hi>nti yathā suttena saṃsandati, evaṃ mahāpadesato atthā uddharitabbāti dasseti. pamādapāṭhavasena ācariyavādassa kadāci pāḷiyā asaṃsandanāpi siyā, so na gahetabboti dassento āha <hi rend="bold">‘‘ācariyavādopi suttena samentoyeva</hi> <hi rend="bold">gahetabbo’’</hi>ti. <hi rend="bold">sabbadubbalā</hi> puggalassa sayaṃ paṭibhānabhāvato. tathā ca <hi rend="bold">sāpi gahetabbā,</hi> kīdisī? <hi rend="bold">suttena samentā yevā</hi>ti yojanā. <hi rend="bold">tāsū</hi>ti tīsu saṅgītīsu. <hi rend="bold">‘‘āgatameva pamāṇa’’</hi>nti iminā mahākassapādīhi saṅgītameva ‘‘sutta’’nti idhādhippetanti tadaññassa <pb ed="P" n="2.0218"/> suttabhāvameva paṭikkhipati. tadatthā eva hi tisso saṅgītiyo. <hi rend="bold">tatthā</hi>ti gārayhasutte. <hi rend="bold">na ceva sutte osaranti, na ca vinaye sandissantīti veditabbāni</hi> tassa asuttabhāvato tena ‘‘anulomakappiyaṃ suttena samentameva gahetabba’’nti vuttaṃ evatthaṃ nigamanavasena nidasseti. sabbattha ‘‘na itara’’nti vacanaṃ tattha tattha gahitāvadhāraṇaphaladassanaṃ daṭṭhabbaṃ.</p>

<p rend="subhead">kammāraputtacundavatthuvaṇṇanā</p>

<p rend="bodytext" n="189"><hi rend="paranum">189</hi><hi rend="dot">.</hi> <hi rend="bold">sūkaramaddava</hi>nti vanavarāhassa mudumaṃsaṃ. yasmā cundo ariyasāvako sotāpanno, aññe ca bhagavato, bhikkhusaṅghassa ca āhāraṃ paṭiyādentā anavajjameva paṭiyādenti, tasmā vuttaṃ <hi rend="bold">‘‘pavattamaṃsa’’</hi>nti. <hi rend="bold">taṃ kirā</hi>ti ‘‘nātitaruṇassā’’tiādinā vuttavisesaṃ. tathā hi taṃ <hi rend="bold">‘‘mudu ceva siniddhañcā’’</hi>ti vuttaṃ. mudumaṃsabhāvato hi abhisaṅkharaṇavisesena ca ‘‘maddava’’nti vuttaṃ. <hi rend="bold">ojaṃ pakkhipiṃsu</hi> ‘‘ayaṃ bhagavato pacchimako āhāro’’ti puññavisesāpekkhāya, taṃ pana tathāpakkhittadibbojatāya garutaraṃ jātaṃ.</p>

<p rend="bodytext">aññe <pb ed="M" n="2.0170"/> yaṃ dujjīraṃ, taṃ ajānantā ‘‘kassaci adatvā vināsita’’nti upavadeyyunti <hi rend="bold">parūpavādamocanatthaṃ</hi> bhagavā ‘‘nāhaṃ ta’’ntiādinā sīhanādaṃ nadati.</p>

<p rend="bodytext" n="190"><hi rend="paranum">190</hi><hi rend="dot">.</hi> kathaṃ panāyaṃ sīhanādo nanu taṃ bhagavatopi sammāpariṇāmaṃ na gatanti? nayidaṃ evaṃ daṭṭhabbaṃ, yasmā ‘‘sammadeva taṃ bhagavato pariṇāmaṃ gata’’nti vattuṃ arahati tappaccayā uppannassa <pb ed="V" n="2.0152"/> vikārassa abhāvato, aññapaccayassa ca vikārassa mudubhāvaṃ āpāditattā. tenāha <hi rend="bold">‘‘na pana bhuttappaccayā’’</hi>tiādi. na hi bhagavā, aññe vā pana khīṇāsavā navavedanuppādanavasena āhāraṃ paribhuñjanti aṭṭhaṅgasamannāgatameva katvā āhārassa upabhuñjanato. yadi evaṃ kasmā pāḷiyaṃ ‘‘bhattaṃ bhuttāvissa kharo ābādho uppajjī’’tiādi vuttaṃ? taṃ bhojanuttarakālaṃ <pb ed="P" n="2.0219"/> uppannattā vuttaṃ. ‘‘na pana bhuttapaccayā’’ti vutto vāyamattho <hi rend="bold">aṭṭhakathāyaṃ.</hi> katupacitassa laddhokāsassa kammassa vasena balavatipi roge uppanne garusiniddhabhojanappaccayā vedanāniggaho jāto, tenāha <hi rend="bold">‘‘yadi hī’’</hi>tiādi. <hi rend="bold">patthitaṭṭhāne</hi>ti icchitaṭṭhāne, icchā cassa tattha gantvā vinetabbaveneyyāpekkhā daṭṭhabbā. gāthāyampi <hi rend="bold">‘‘suta’’</hi>nti iminā sutamattaṃ, paresaṃ vacanamattametaṃ, na pana bhojanappaccayā ābādhaṃ phusi dhīroti dasseti.</p>

<p rend="subhead">pānīyāharaṇavaṇṇanā</p>

<p rend="bodytext" n="191"><hi rend="paranum">191</hi><hi rend="dot">.</hi> pasannabhāvena udakassa acchabhāvo veditabboti āha <hi rend="bold">‘‘acchodakāti pasannodakā’’</hi>ti. sādurasattā sātatāti āha <hi rend="bold">‘‘madhurodakā’’</hi>ti. tanukameva salilaṃ visesato sītalaṃ, na bahalanti āha <hi rend="bold">‘‘tanusītalasalilā’’</hi>ti. <hi rend="bold">nikkaddamā</hi>ti setabhāvassa kāraṇamāha. paṅkacikkhallādivasena hi udakassa vivaṇṇatā, sabhāvato pana taṃ setavaṇṇaṃ evāti.</p>

<p rend="subhead">pukkusamallaputtavatthuvaṇṇanā</p>

<p rend="bodytext" n="192"><hi rend="paranum">192</hi><hi rend="dot">.</hi> <hi rend="bold">dhuravāte</hi>ti paṭimukhavāte. <hi rend="bold">dīghapiṅgalo</hi>ti dīgho hutvā piṅgalacakkhuko. piṅgalakkhiko hi so ‘‘āḷāro’’ti paññāyittha. <hi rend="bold">evarūpa</hi>nti dakkhati karissati bhavissatīti īdisaṃ. <hi rend="bold">īdisesū</hi>ti yatra yaṃcāti evarūpanipātasaddayuttaṭṭhānesu.</p>

<p rend="bodytext" n="193"><hi rend="paranum">193</hi><hi rend="dot">.</hi> vicarantiyo <pb ed="M" n="2.0171"/> meghagabbhato niccharantiyo viya hontīti vuttaṃ <hi rend="bold">‘‘niccharantīsūti vicarantīsū’’</hi>ti. <hi rend="bold">navavidhāyā</hi>ti navappakārāya. navasu hi pakāresu ekavidhāpi asani tappariyāpannatāya ‘‘navavidhā’’ tveva vuccati. īdisī hi esā ruḷhi aṭṭhavimokkhapattipi samaññā viya. <hi rend="bold">asaññaṃ karoti,</hi> yo tassā saddena<pb ed="P" n="2.0220"/>, tejasā ca ajjhotthaṭo. <hi rend="bold">ekaṃ cakka</hi>nti ekaṃ maṇḍalaṃ. saṅkāraṃ tīrentī paricchijjantī viya dassetīti <hi rend="bold">saterā. gaggarāyamānā</hi>ti gaggarātisaddaṃ karontī, anuravadassanañhetaṃ. <hi rend="bold">kapisīsā</hi>ti kapisīsākāravatī. <hi rend="bold">macchavilolikā</hi>ti <pb ed="V" n="2.0153"/> udake paripphandamānamaccho viya viluḷitākārā. <hi rend="bold">kukkuṭasadisā</hi>ti pasāritapakkhakukkuṭākārā. naṅgalassa kassanakāle kassakānaṃ hatthena gahetabbaṭṭhāne maṇikā hoti, taṃ upādāya naṅgalaṃ ‘‘daṇḍamaṇikā’’ti vuccati, tasmā daṇḍamaṇikākārā <hi rend="bold">daṇḍamaṇikā.</hi> tenāha <hi rend="bold">‘‘naṅgalasadisā’’</hi>ti. deve vassantepi sajotibhūtatāya udakena atemetabbato mahāsani <hi rend="bold">‘‘sukkhāsanī’’</hi>ti vuttā. tenāha <hi rend="bold">‘‘patitaṭṭhānaṃ samugghāṭetī’’</hi>ti.</p>

<p rend="bodytext"><hi rend="bold">bhusāgārake</hi>ti bhusamaye agārake. tattha kira mahantaṃ palālapuñjaṃ abbhantarato palālaṃ nikkaḍḍhitvā sālāsadisaṃ pabbajitānaṃ vasanayoggaṭṭhānaṃ kataṃ, tadā bhagavā tattha vasi, taṃ pana khalamaṇḍalaṃ sālāsadisanti āha <hi rend="bold">‘‘khalasālāya’’</hi>nti. <hi rend="bold">etthā</hi>ti hetumhi bhummavacananti āha <hi rend="bold">‘‘etasmiṃ kāraṇe’’</hi>ti, asanipātena channaṃ janānaṃ hatakāraṇeti attho. <hi rend="bold">so tvaṃ bhante</hi>ti ayameva vā pāṭho.</p>

<p rend="bodytext" n="194"><hi rend="paranum">194</hi><hi rend="dot">.</hi> siṅgī nāma kira uttamaṃ ativiya pabhassaraṃ buddhānaṃ chavivaṇṇobhāsaṃ devalokato āgatasuvaṇṇaṃ. tenevāha <hi rend="bold">‘‘siṅgīsuvaṇṇavaṇṇa’’</hi>nti. ‘‘kiṃ pana thero taṃ gaṇhī’’ti sayameva pucchaṃ samuṭṭhāpetvā tattha kāraṇaṃ dassento <hi rend="bold">‘‘kiñcāpī’’</hi>tiādimāha. <hi rend="bold">teneva kāraṇenā</hi>ti upaṭṭhākaṭṭhānassa matthakappatti, paresaṃ <pb ed="P" n="2.0221"/> vacanokāsapacchedanaṃ, tena vatthena satthu pūjanaṃ, satthu ajjhāsayānuvattananti iminā teneva yathāvuttena catubbidhena kāraṇena.</p>

<p rend="bodytext" n="195"><hi rend="paranum">195</hi><hi rend="dot">.</hi> thero ca tāvadeva taṃ siṅgīvaṇṇaṃ maṭṭhadussaṃ bhagavato upanāmesi ‘‘paṭiggaṇhatu me bhante bhagavā imaṃ maṭṭhadussaṃ, taṃ mamassa dīgharattaṃ hitāya sukhāyā’’ti. paṭiggahesi bhagavā, paṭiggahetvāva naṃ paribhuñji<pb ed="M" n="2.0172"/>. tena vuttaṃ <hi rend="bold">‘‘bhagavāpi tato ekaṃ nivāsesi, ekaṃ pārupī’’</hi>ti. tāvadeva kira taṃ bhikkhū ovaṭṭikaraṇamattena tunnakammaṃ niṭṭhāpetvā therassa upanesuṃ, thero bhagavato upanāmesi. <hi rend="bold">hataccikaṃ viyā</hi>ti paṭihatappabhaṃ, <hi rend="bold">viya</hi>-saddo nipātamattaṃ. bhagavato hi sarīrappabhāhi abhibhuyyamānā tassa vatthayugassa pabhassaratā nāhosi. <hi rend="bold">antantenevā</hi>ti anto anto eva, abbhantarato evāti attho. tenāha <hi rend="bold">‘‘bahipanassa pabhā natthī’’</hi>ti.</p>

<p rend="bodytext"><hi rend="bold">‘‘pasannarūpaṃ samuṭṭhāpetī’’</hi>ti etenetassa āhārassa bhuttappaccayā na so rogoti ayamattho dīpito. <hi rend="bold">dvīsu kālesu evaṃ hoti</hi> dvinnaṃ nibbānadhātūnaṃ samadhigamasamayabhāvato. <hi rend="bold">upavattane antarena yamakasālāna</hi>nti ettha vattabbaṃ parato āgamissati.</p>

<p rend="bodytext" n="196"><hi rend="paranum">196</hi><hi rend="dot">.</hi> <hi rend="bold">sabbaṃ</hi> <pb ed="V" n="2.0154"/> <hi rend="bold">suvaṇṇavaṇṇameva ahosi</hi> ativiya parisuddhāya pabhassarāya ekagghanāya bhagavato sarīrappabhāya nirantaraṃ abhibhūtattā.</p>

<p rend="bodytext"><hi rend="bold">dhamme</hi>ti pariyattidhamme. <hi rend="bold">pavattā</hi>ti pāvacanabhāvena desetā. <hi rend="bold">puratova nisīdi</hi> ovādappaṭikaraṇabhāvato.</p>

<p rend="bodytext" n="197"><hi rend="paranum">197</hi><hi rend="dot">.</hi> <hi rend="bold">dānānisaṃsasaṅkhātā</hi> <pb ed="P" n="2.0222"/> <hi rend="bold">lābhā</hi>ti vaṇṇadānabaladānādibhedā dānassa ānisaṃsasaññitā diṭṭhadhammikā, samparāyikā ca lābhā icchitabbā. <hi rend="bold">te alābhā</hi>ti te sabbe tuyhaṃ alābhā, lābhā eva na honti. diṭṭheva dhamme paccakkhabhūte imasmiṃyeva attabhāve bhavā <hi rend="bold">diṭṭhadhammikā.</hi> samparetabbato pecca gantabbato ‘‘samparāyo’’ti laddhanāme paraloke bhavā <hi rend="bold">samparāyikā. </hi> diṭṭhadhammikā ca samparāyikā ca <hi rend="bold">diṭṭhadhammikasamparāyikā. dānānisaṃsasaṅkhātā lābhā</hi>ti dānānisaṃsabhūtā lābhā. sabbathā samameva hutvā samaṃ phalaṃ etesaṃ na ekadesenāti <hi rend="bold">samasamaphalā. piṇḍapātā</hi>ti tabbisayaṃ dānamayaṃ puññamāha.</p>

<p rend="bodytext">yadi khettavasena nesaṃ samaphalatā adhippetā, satipi ekasantānabhāve puthujjanaarahantabhāvasiddhaṃ nanu tesaṃ khettaṃ visiṭṭhanti dassetuṃ <hi rend="bold">‘‘nanu cā’’</hi>tiādimāha. <hi rend="bold">parinibbānasamatāyā</hi>ti kilesaparinibbānakhandhaparinibbānabhāvena parinibbānasamatāya. <hi rend="bold">‘‘paribhuñjitvā parinibbuto’’</hi>ti etena <pb ed="M" n="2.0173"/> yathā paṇītapiṇḍapātaparibhogūpatthambhitarūpakāyasannissayo dhammakāyo sukheneva kilese pariccaji, bhojanasappāyasaṃsiddhiyā evaṃ sukheneva khandhe pariccajīti evaṃ kilesapariccāgassa, khandhapariccāgassa ca sukhasiddhinimittatāya ubhinnaṃ piṇḍapātānaṃ samaphalatā jotitā. ‘‘piṇḍapātasīsena ca piṇḍapātadānaṃ jotita’’nti vutto vāyamattho. yathā hi sujātāya ‘‘imaṃ āhāraṃ nissāya mayhaṃ devatāya vaṇṇasukhabalādiguṇā sammadeva sampajjeyyu’’nti uḷāro ajjhāsayo tadā ahosi, evaṃ cundassapi kammāraputtassa ‘‘imaṃ āhāraṃ nissāya bhagavato vaṇṇasukhabalādiguṇā sammadeva sampajjeyyu’’nti uḷāro ajjhāsayoti evampi nesaṃ ubhinnaṃ samaphalatā veditabbā. satipi catuvīsatikoṭisatasahassasamāpattīnaṃ devasikaṃ vaḷañjanasamāpattibhāve yathā pana abhisambujjhanadivase abhinavavipassanaṃ paṭṭhapento rūpasattakādi (visuddhi॰ ṭī॰ 2.707 vitthāro) vasena cuddasahākārehi <pb ed="P" n="2.0223"/> sannetvā mahāvipassanāmukhena tā samāpattiyo samāpajji, evaṃ parinibbānadivasepi sabbā tā samāpajjīti evaṃ samāpattisamatāyapi tesaṃ samaphalatā. cundassa tāva anussaraṇaṃ uḷārataraṃ hotu bhagavato dinnabhāvena aññathattābhāvato, sujātāya pana <pb ed="V" n="2.0155"/> kathaṃ devatāya dinnanti? evaṃsaññibhāvatoti āha <hi rend="bold">‘‘sujātā cā’’</hi>tiādi. <hi rend="bold">aparabhāge</hi>ti abhisambodhito aparabhāge. puna <hi rend="bold">aparabhāge</hi>ti parinibbānato parato. <hi rend="bold">dhammasīsa</hi>nti dhammānaṃ matthakabhūtaṃ nibbānaṃ. <hi rend="bold">me gahita</hi>nti mama vasena gahitaṃ. tenāha <hi rend="bold">‘‘mayhaṃ kirā’’</hi>tiādi.</p>

<p rend="bodytext">adhipatibhāvo <hi rend="bold">ādhipateyya</hi>nti āha <hi rend="bold">‘‘jeṭṭhabhāvasaṃvattaniyaka’’</hi>nti.</p>

<p rend="bodytext"><hi rend="bold">saṃvare</hi>ti sīlasaṃvare. <hi rend="bold">vera</hi>nti pāṇātipātādipañcavidhaṃ veraṃ. tañhi veridhammabhāvato, verahetutāya ca ‘‘vera’’nti vuccati. kosallaṃ vuccati ñāṇaṃ, tena yutto <hi rend="bold">kusalo</hi>ti āha <hi rend="bold">‘‘kusalo pana ñāṇasampanno’’</hi>ti. ñāṇasampadā nāma ñāṇapāripūrī, sā ca aggamaggavasena veditabbā, aggamaggo ca niravasesato kilese pajahatīti āha <hi rend="bold">‘‘ariyamaggena…pe॰… jahātī’’</hi>ti. <hi rend="bold">imaṃ pāpakaṃ jahitvā</hi>ti dānena tāva lobhamacchariyādipāpakaṃ, sīlena pāṇātipātādipāpakaṃ jahitvā tadaṅgavasena pahāya tato samathavipassanādhammehi vikkhambhanavasena, tato maggapaṭipāṭiyā samucchedavasena anavasesaṃ pāpakaṃ pahāya. tathā <pb ed="M" n="2.0174"/> pahīnattā eva <hi rend="bold">rāgādīnaṃ khayā kilesanibbānena</hi> sabbaso kilesavūpasamena <hi rend="bold">nibbuto</hi> parinibbutoti saupādisesāya nibbānadhātuyā desanāya kūṭaṃ gaṇhanto <hi rend="bold">‘‘iti cundassa…pe॰… sampassamāno udānaṃ udānesī’’</hi>ti.</p>

<p rend="centre">catutthabhāṇavāravaṇṇanā niṭṭhitā.</p>

<p rend="subhead">yamakasālavaṇṇanā</p>

<p rend="bodytext" n="198"><hi rend="paranum">198</hi><hi rend="dot">.</hi> <hi rend="bold">evaṃ</hi> <pb ed="P" n="2.0224"/> <hi rend="bold">taṃ kusinārāyaṃ hotī</hi>ti yathā anurādhapurassa thūpārāmo dakkhiṇapacchimadisāyaṃ, evaṃ taṃ uyyānaṃ kusinārāya dakkhiṇapacchimadisāyaṃ hoti. <hi rend="bold">tasmā</hi>ti yasmā nagaraṃ pavisitukāmā uyyānato upecca vattanti gacchanti etenāti <hi rend="bold">‘‘upavattana’’nti vuccati,</hi> taṃ sālapantibhāvena ṭhitaṃ sālavanaṃ. <hi rend="bold">antarenā</hi>ti vemajjhe. <hi rend="bold">tassa kira mañcakassā</hi>ti tattha paññapiyamānassa tassa mañcakassa. <hi rend="bold">tatrāpi…pe॰… eko pādabhāgassa,</hi> tasmā ‘‘antarena yamakasālāna’’nti vuttaṃ. <hi rend="bold">saṃsibbitvā</hi>ti aññamaññaāsattaviṭapasākhatāya saṃsibbitvā viya. <hi rend="bold">‘‘ṭhitasākhā’’tipi vuttaṃ</hi> aṭṭhakathāyaṃ. yaṃ pana pāḷiyaṃ ‘‘uttarasīsakaṃ mañcakaṃ <pb ed="V" n="2.0156"/> paññapehī’’ti vuttaṃ, taṃ pacchimadassanaṃ daṭṭhuṃ āgatānaṃ devatānaṃ daṭṭhuṃ yogyatāvasena vuttaṃ. keci pana ‘‘uttaradisāvilokanamukhaṃ pubbadisāsīsakaṃ katvā mañcakaṃ paññapehīti attho’’ti vadanti, taṃ tesaṃ matimattaṃ.</p>

<p rend="bodytext"><hi rend="bold">ete nāgānamuttamā</hi>ti ete gottato gocariādināmakā hatthināgesu balena seṭṭhatamā. <hi rend="bold">majjhimaṭṭhakathāyaṃ</hi> (ma॰ ni॰ aṭṭha॰ 1.148) pana keci hatthino ito aññathā āgatā, so pana nesaṃ nāmamattakato bhedo daṭṭhabbo.</p>

<p rend="bodytext"><hi rend="bold">paribhuttakālato paṭṭhāya…pe॰… parikkhayaṃ gataṃ,</hi> ‘‘na pana paribhuttappaccayā’’ti heṭṭhā vuttanayeneva attho daṭṭhabbo. <hi rend="bold">caṅgavāre</hi>ti ūmiyaṃ. katokāsassa kammassa vasena yathāsamuṭṭhito rogo ārogyaṃ abhimaddatīti katvā etamatthaṃ dassento <hi rend="bold">‘‘viyā’’</hi>ti vuttaṃ. yasmā bhagavā heṭṭhā vuttanayena <pb ed="P" n="2.0225"/> kappaṃ, kappāvasesaṃ vā ṭhātuṃ samattho eva, tattakaṃ kālaṃ <pb ed="M" n="2.0175"/> ṭhāne payojanābhāvato āyusaṅkhāre ossajjitvā tādisassa kammassa okāsaṃ adāsi, tasmā etamatthaṃ dassento ‘‘viyā’’tipi vattuṃ yujjatiyeva.</p>

<p rend="bodytext"><hi rend="bold">kusalaṃ kātabbaṃ maññissanti</hi> ‘‘evaṃ mahapphalaṃ, evaṃ mahānisaṃsaṃ, mahānubhāvañca taṃ kusala’’nti.</p>

<p rend="bodytext">ekassāpi sattassa vaṭṭadukkhavūpasamo buddhānaṃ garutaro hutvā upaṭṭhāti atidullabhabhāvato, tasmā <hi rend="bold">‘‘aparampi passatī’’</hi>tiādi vuttaṃ, svāyamattho <hi rend="bold">māgaṇḍiyasuttena</hi> (su॰ ni॰ 841) dīpetabbo.</p>

<p rend="bodytext">tatiyaṃ pana kāraṇaṃ sattānaṃ uppajjanakaanatthapariharaṇanti taṃ dassento puna <hi rend="bold">‘‘aparampi passatī’’</hi>tiādimāha.</p>

<p rend="bodytext"><hi rend="bold">sīhaseyya</hi>nti. ettha sayanaṃ <hi rend="bold">seyyā,</hi> sīhassa viya seyyā sīhaseyyā, taṃ <hi rend="bold">sīhaseyyaṃ.</hi> atha vā <hi rend="bold">sīhaseyya</hi>nti seṭṭhaseyyaṃ, yadidaṃ atthadvayaṃ parato āgamissati.</p>

<p rend="bodytext">‘‘vāmena passena sentī’’ti evaṃ vuttā <hi rend="bold">kāmabhogiseyyā,</hi> <hi rend="bold">dakkhiṇapassena sayāno nāma natthi</hi> dakkhiṇahatthassa sarīraggahaṇādiyogakkhamato, purisavasena cetaṃ vuttaṃ.</p>

<p rend="bodytext"><hi rend="bold">ekena</hi> <pb ed="V" n="2.0157"/> <hi rend="bold">passena sayituṃ na sakkonti</hi> dukkhuppattito.</p>

<p rend="bodytext"><hi rend="bold">ayaṃ sīhaseyyā</hi>ti ayaṃ evaṃ vuttā sīhaseyyā. <hi rend="bold">‘‘tejussadattā’’</hi>ti iminā sīhassa abhīrubhāvaṃ dasseti. bhīrukā hi sesamigā attano āsayaṃ pavisitvā santāsapubbakaṃ yathā tathā sayanti, sīho pana abhīrubhāvato satokārī bhikkhu viya satiṃ upaṭṭhāpetvāva sayati. tenāha <hi rend="bold">‘‘purimapāde’’</hi>tiādi. dakkhiṇe purimapāde vāmassa purimapādassa ṭhapanavasena <hi rend="bold">dve purimapāde ekasmiṃ ṭhāne</hi> ṭhapetvā. <hi rend="bold">pacchimapāde</hi>ti dve pacchimapāde. vuttanayeneva idhāpi ekasmiṃ ṭhāne pādaṭṭhapanaṃ veditabbaṃ, <hi rend="bold">ṭhitokāsasallakkhaṇaṃ</hi> abhīrubhāveneva. <hi rend="bold">‘‘sīsaṃ pana ukkhipitvā’’</hi>tiādinā vuttā sīhakiriyā anutrāsapabujjhanaṃ <pb ed="P" n="2.0226"/> viya abhīrubhāvasiddhā dhammatāvasenevāti veditabbā. <hi rend="bold">sīhavijambhitavijambhanaṃ</hi> ativelaṃ ekākārena ṭhapitānaṃ sarīrāvayavānaṃ gamanādikiriyāsu yogyabhāvāpādanatthaṃ. <hi rend="bold">tikkhattuṃ sīhanādanadanaṃ</hi> appesakkhamigajātapariharaṇatthaṃ.</p>

<p rend="bodytext">seti <pb ed="M" n="2.0176"/> abyāvaṭabhāvena pavattati etthāti <hi rend="bold">seyyā,</hi> catutthajjhānameva seyyā <hi rend="bold">catutthajjhānaseyyā.</hi> kiṃ pana taṃ catutthajjhānanti? ānāpānacatutthajjhānaṃ, tato hi vuṭṭhahitvā vipassanaṃ vaḍḍhetvā bhagavā anukkamena aggamaggaṃ adhigantvā tathāgato jātoti. ‘‘tayidaṃ padaṭṭhānaṃ nāma, na seyyā, tathāpi yasmā ‘catutthajjhānā vuṭṭhahitvā samanantarā bhagavā parinibbāyī’ti (dī॰ ni॰ 2.219) vakkhati, tasmā lokiyacatutthajjhānasamāpatti eva tathāgataseyyā’’ti keci, evaṃ sati parinibbānakālikāva tathāgataseyyāti āpajjati, na ca bhagavā lokiyacatutthajjhānasamāpajjanabahulo vihāsi. aggaphalavasena pavattaṃ panettha catutthajjhānaṃ veditabbaṃ. tattha yathā sattānaṃ niddupagamanalakkhaṇā seyyā bhavaṅgacittavasena hoti, sā ca nesaṃ paṭhamajātisamanvayā yebhuyyavuttikā, evaṃ bhagavato ariyajātisamanvayaṃ yebhuyyavuttikaṃ aggaphalabhūtaṃ catutthajjhānaṃ ‘‘tathāgataseyyā’’ti veditabbaṃ. sīhaseyyā nāma seṭṭhaseyyāti āha <hi rend="bold">‘‘uttamaseyyā’’</hi>ti.</p>

<p rend="bodytext">natthi etissā uṭṭhānanti <hi rend="bold">anuṭṭhānā,</hi> seyyā, taṃ <hi rend="bold">anuṭṭhānaseyyaṃ.</hi> ‘‘ito uṭṭhahissāmī’’ti manasikārassa abhāvato <hi rend="bold">‘‘uṭṭhānasaññaṃ manasi karitvā’’ti na vuttaṃ.</hi> <hi rend="bold">etthā</hi>ti etasmiṃ anuṭṭhānaseyyupagamane. <hi rend="bold">kāyavasena anuṭṭhānaṃ,</hi> na cittavasena, cittavasena ca anuṭṭhānaṃ nāma niddupagamananti <pb ed="P" n="2.0227"/> tadabhāvaṃ dassetuṃ <hi rend="bold">‘‘niddāvasenā’’</hi>tiādi vuttaṃ. <hi rend="bold">bhavaṅgassā</hi>ti niddupagamanalakkhaṇassa bhavaṅgassa.</p>

<p rend="bodytext"><hi rend="bold">sabbapāliphullā</hi>ti <pb ed="V" n="2.0158"/> sabbatthakameva vikasanavasena phullā, na ekadesavikasanavasena. tenāha <hi rend="bold">‘‘sabbe samantato pupphitā’’</hi>ti. <hi rend="bold">ekacchannā</hi>ti samphullapupphehi ekākārena sabbattheva chāditā. <hi rend="bold">ullokapadumānī</hi>ti heṭṭhā olokentāni viya tiṭṭhanapadumāni. <hi rend="bold">morapiñchakalāpo viya</hi> pañcavaṇṇapupphasañchāditattā.</p>

<p rend="bodytext"><hi rend="bold">nandapokkharaṇīsambhavānī</hi>ti nandapokkharaṇītīrasambhavāni. <hi rend="bold">mahātumbamatta</hi>nti āḷhakamattaṃ. <hi rend="bold">paviṭṭhānī</hi>ti khittāni. <hi rend="bold">sarīrameva okirantī</hi>ti sarīrameva ajjhokiranti.</p>

<p rend="bodytext"><hi rend="bold">devatānaṃ</hi> <pb ed="M" n="2.0177"/> <hi rend="bold">upakappanacandanacuṇṇānī</hi>ti saṭṭhipi paññāsampi yojanāni vāyanakasetavaṇṇacandanacuṇṇāni. <hi rend="bold">dibbagandhajālacuṇṇānī</hi>ti dibbagandhadibbacuṇṇāni. <hi rend="bold">haritālaañjanacuṇṇādīni</hi>pi dibbāni paramasugandhāni evāti veditabbāni. tenevāha <hi rend="bold">‘‘sabbadibbagandhavāsavikatiyo’’</hi>ti.</p>

<p rend="bodytext"><hi rend="bold">ekacakkavāḷe sannipatitvā antalikkhe vajjanti</hi> mahābhinikkhamanakāle viya.</p>

<p rend="bodytext"><hi rend="bold">tā</hi>ti devatā. <hi rend="bold">ganthamānā vā</hi>ti mālaṃ racantiyo eva. <hi rend="bold">apariniṭṭhitā vā</hi>ti yathādhippāyaṃ pariyositā eva. <hi rend="bold">hatthena hattha</hi>nti attano hatthena parassa hatthaṃ. <hi rend="bold">gīvāya gīva</hi>nti kaṇṭhagāhavasena attano gīvāya parassa gīvaṃ. <hi rend="bold">gahetvā</hi>ti āmasitvā. <hi rend="bold">mahāyaso mahāyaso</hi>ti āmeḍitavasena aññamaññaṃ ālāpavacanaṃ.</p>

<p rend="bodytext" n="199"><hi rend="paranum">199</hi><hi rend="dot">.</hi> <hi rend="bold">mahantaṃ ussāha</hi>nti tathāgatassa pūjāsakkāravasena pavattiyamānaṃ mahantaṃ ussāhaṃ <hi rend="bold">disvā.</hi></p>

<p rend="bodytext"><hi rend="bold">sāyeva</hi> <pb ed="P" n="2.0228"/> <hi rend="bold">pana paṭipadā</hi>ti pubbabhāgapaṭipadā eva. <hi rend="bold">anucchavikattā</hi>ti adhigantabbassa navavidhalokuttaradhammassa anurūpattā.</p>

<p rend="bodytext"><hi rend="bold">sīla</hi>nti cārittasīlamāha. <hi rend="bold">ācārapaññattī</hi>ti cārittasīlaṃ. <hi rend="bold">yāva gotrabhuto</hi>ti yāva gotrabhuñāṇaṃ, tāva pavattetabbā samathavipassanā <hi rend="bold">sammāpaṭipadā.</hi> idāni taṃ sammāpaṭipadaṃ byatirekato, anvayato ca vibhāvetuṃ <hi rend="bold">‘‘tasmā’’</hi>tiādi vuttaṃ. <hi rend="bold">jinakāḷasutta</hi>nti jinamahāvaḍḍhakinā ṭhapitaṃ vajjetabbagahetabbadhammasandassanakāḷasuttaṃ sikkhāpadamariyādaṃ, upāsakopāsikāvāresu <pb ed="V" n="2.0159"/> <hi rend="bold">‘‘gandhapūjaṃ mālāpūjaṃ karotī’’</hi>ti vacanaṃ cārittasīlapakkhe ṭhapetvā karaṇaṃ sandhāya vuttaṃ, tena bhikkhubhikkhunīnampi tathākaraṇaṃ anuññātamevāti daṭṭhabbaṃ.</p>

<p rend="bodytext"><hi rend="bold">ayañhī</hi>ti dhammānudhammapaṭipadaṃ sandhāya vadati.</p>

<p rend="subhead">upavāṇattheravaṇṇanā</p>

<p rend="bodytext" n="200"><hi rend="paranum">200</hi><hi rend="dot">.</hi> <hi rend="bold">apanesī</hi>ti ṭhitappadesato yathā apagacchati, evamakāsi, na pana nibbhacchi. tenāha <hi rend="bold">‘‘ānando’’</hi>tiādi. <hi rend="bold">vuttasadisā vā</hi>ti <hi rend="bold">samacittapariyāyadesanāyaṃ</hi> (a॰ ni॰ 2.37) vuttasadisā eva. <hi rend="bold">āvārento</hi>ti chādento.</p>

<p rend="bodytext">yasmā <pb ed="M" n="2.0178"/> kassapassabuddhassa cetiye ārakkhadevatā ahosi, tasmā therova tejussado, na aññe arahantoti ānetvā yojanā.</p>

<p rend="bodytext">idāni āgamanato paṭṭhāya tamatthaṃ vitthārato dassetuṃ <hi rend="bold">‘‘vipassimhi kira sammāsambuddhe’’</hi>tiādi āraddhaṃ. <hi rend="bold">‘‘cātumahārājikā devatā’’</hi>ti idaṃ gobalībaddañāyena gahetabbaṃ bhummadevatādīnampi tappariyāpannattā. <hi rend="bold">tesaṃ</hi> manussānaṃ.</p>

<p rend="bodytext"><hi rend="bold">tatthā</hi>ti kassapassa bhagavato cetiye.</p>

<p rend="bodytext" n="201"><hi rend="paranum">201</hi><hi rend="dot">.</hi> <hi rend="bold">adhivāsentī</hi>ti rocenti.</p>

<p rend="bodytext">chinnapāto viya chinnapāto, taṃ <hi rend="bold">chinnapātaṃ,</hi> <pb ed="P" n="2.0229"/> bhāvanapuṃsakaniddeso yaṃ. <hi rend="bold">āvaṭṭantī</hi>ti abhimukhabhāvena vaṭṭanti. yattha patitā, tato katipayaratanaṭṭhānaṃ vaṭṭanavaseneva gantvā puna yathāpatitameva ṭhānaṃ vaṭṭanavasena āgacchanti. tenāha <hi rend="bold">‘‘āvaṭṭantiyo</hi> <hi rend="bold">patitaṭṭhānameva āgacchantī’’</hi>ti. <hi rend="bold">vivaṭṭantī</hi>ti yattha patitā, tato vinivaṭṭanti. tenāha <hi rend="bold">‘‘patitaṭṭhānato parabhāgaṃ vaṭṭamānā gacchantī’’</hi>ti. purato vaṭṭanaṃ <hi rend="bold">āvaṭṭanaṃ,</hi> itaraṃ tividhampi <hi rend="bold">vivaṭṭana</hi>nti dassetuṃ <hi rend="bold">‘‘apicā’’</hi>tiādi vuttaṃ. <hi rend="bold">devatā dhāretuṃ na sakkoti</hi> udakaṃ viya osīdanato. tenāha <hi rend="bold">‘‘tatthā’’</hi>tiādi. <hi rend="bold">tatthā</hi>ti pakatipathaviyaṃ. <hi rend="bold">devatā osīdanti</hi> dhātūnaṃ saṇhasukhumālabhāvato. <hi rend="bold">pathaviyaṃ</hi> <pb ed="V" n="2.0160"/> <hi rend="bold">pathaviṃ māpesu</hi>nti pakatipathaviyaṃ attano sarīraṃ dhāretuṃ samatthaṃ iddhānubhāvena pathaviṃ māpesuṃ.</p>

<p rend="bodytext">kāmaṃ domanasse asatipi ekacco rāgo hotiyeva, rāge pana asati domanassassa asambhavo evāti tadekaṭṭhabhāvatoti āha <hi rend="bold">‘‘vītarāgāti pahīnadomanassā’’</hi>ti. <hi rend="bold">silāthambhasadisā</hi> iṭṭhāniṭṭhesu nibbikāratāya.</p>

<p rend="subhead">catusaṃvejanīyaṭṭhānavaṇṇanā</p>

<p rend="bodytext" n="202"><hi rend="paranum">202</hi><hi rend="dot">.</hi> <hi rend="bold">apāragaṅgāyā</hi>ti gaṅgāya orambhāge. <hi rend="bold">‘‘saṅkārachaḍḍakasammajjaniyo gahetvā’’</hi>tiādi attano attano vasanaṭṭhāne vattakaraṇākāradassanaṃ. <hi rend="bold">‘‘evaṃ dvīsu kālesū’’</hi>tiādi nidassanatthaṃ paccāmasanaṃ, taṃ heṭṭhā adhigataṃ.</p>

<p rend="bodytext">kammasādhano <pb ed="M" n="2.0179"/> sambhāvanattho <hi rend="bold">bhāvanīya</hi>-saddoti āha <hi rend="bold">‘‘manasā bhāvite sambhāvite’’</hi>ti. dutiyavikappe pana bhāvanaṃ, vaḍḍhanañca paṭipakkhapahānatoti āha <hi rend="bold">‘‘ye vā’’</hi>tiādi.</p>

<p rend="bodytext"><hi rend="bold">buddhādīsu</hi> tīsu vatthūsu <hi rend="bold">pasannacittassa,</hi> na kammaphalasaddhāmattena. sā cassa saddhāsampadā evaṃ <pb ed="P" n="2.0230"/> veditabbāti phalena hetuṃ dassento <hi rend="bold">‘‘vattasampannassā’’</hi>ti āha. <hi rend="bold">saṃvego</hi> nāma sahottappañāṇaṃ, abhijātiṭṭhānādīnipi tassa uppattihetūni bhavantīti āha <hi rend="bold">‘‘saṃvegajanakānī’’</hi>ti.</p>

<p rend="bodytext">cetiyapūjanatthaṃ cārikā <hi rend="bold">cetiyacārikā. sagge patiṭṭhahissantiyeva</hi> buddhaguṇārammaṇāya kusalacetanāya saggasaṃvattaniyabhāvato.</p>

<p rend="subhead">ānandapucchākathāvaṇṇanā</p>

<p rend="bodytext" n="203"><hi rend="paranum">203</hi><hi rend="dot">.</hi> <hi rend="bold">etthā</hi>ti mātugāme. <hi rend="bold">ayaṃ uttamā paṭipatti,</hi> <hi rend="bold">yadidaṃ adassanaṃ,</hi> dassanamūlakattā tappaccayānaṃ sabbānatthānaṃ. <hi rend="bold">lobho</hi>ti kāmarāgo. <hi rend="bold">cittacalanā</hi> paṭipattiantarāyakaro cittakkhobho. <hi rend="bold">murumurāpetvā</hi>ti saaṭṭhikaṃ katvā khādane anuravadassanaṃ. aparimitaṃ kālaṃ dukkhānubhavanaṃ <hi rend="bold">aparicchinnadukkhānubhavanaṃ. vissāso</hi>ti visaṅgo ghaṭṭanābhāvo. <hi rend="bold">otāro</hi>ti tattha cittassa <pb ed="V" n="2.0161"/> anuppaveso. <hi rend="bold">asihatthena</hi> verīpurisena, <hi rend="bold">pisācenāpi</hi> khāditukāmena. <hi rend="bold">āsīde</hi>ti akkamanādivasena bādheyya. <hi rend="bold">assā</hi>ti mātugāmassa. <hi rend="bold">pabbajitehi kattabbakamma</hi>nti āmisapaṭiggahaṇādi pabbajitehi kātabbaṃ kammaṃ. <hi rend="bold">satī</hi>ti vā kāyagatāsati <hi rend="bold">upaṭṭhāpetabbā.</hi></p>

<p rend="bodytext" n="204"><hi rend="paranum">204</hi><hi rend="dot">.</hi> <hi rend="bold">atantibaddhā</hi>ti abhāravahā. <hi rend="bold">pesitacittā</hi>ti nibbānaṃ pati pesitacittā.</p>

<p rend="bodytext" n="205"><hi rend="paranum">205</hi><hi rend="dot">.</hi> <hi rend="bold">vihatenā</hi>ti kappāsavihananadhanunā pabbajaṭānaṃ vijaṭanavasena hatena. tenāha <hi rend="bold">‘‘supothitenā’’</hi>ti, asaṅkaraṇavasena suṭṭhu pothitenāti attho, dassanīyasaṃvejanīyaṭṭhānakittanena ca vasanaṭṭhānaṃ kathitaṃ.</p>

<p rend="subhead">ānandaacchariyadhammavaṇṇanā</p>

<p rend="bodytext" n="207"><hi rend="paranum">207</hi><hi rend="dot">.</hi> <hi rend="bold">theraṃ adisvā āmantesī</hi>ti tattha adisvā āvajjanto therassa ṭhitaṭṭhānaṃ, pavattiñca ñatvā āmantesi.</p>

<p rend="bodytext">kāyakammassa <pb ed="P" n="2.0231"/><pb ed="M" n="2.0180"/> hitabhāvo hitajjhāsayena pavattitattāti āha <hi rend="bold">‘‘hitavuddhiyā katenā’’</hi>ti. sukhabhāvo kāyikadukkhābhāvo, cetasikasukhabhāvo cetasikasukhasamuṭṭhitattā cāti vuttaṃ <hi rend="bold">‘‘sukhasomanasseneva katenā’’</hi>ti. āvirahovibhāgato advayabhāvato <hi rend="bold">advayenā</hi>ti imamatthaṃ dassetuṃ <hi rend="bold">‘‘yathā’’</hi>tiādi vuttaṃ. satthu khettabhāvasampattiyā, therassa ajjhāsayasampattiyā ca ‘‘ettakamida’’nti pamāṇaṃ gahetuṃ asakkuṇeyyatāya pamāṇavirahitattā tassa kammassāti āha <hi rend="bold">‘‘cakkavāḷampī’’</hi>tiādi.</p>

<p rend="bodytext"><hi rend="bold">evaṃ pavattitenā</hi>ti evaṃ odissakamettābhāvanāya vasena pavattitena. vivaṭṭūpanissayabhūtaṃ kataṃ upacitaṃ puññaṃ etenāti <hi rend="bold">katapuñño,</hi> arahattādhigamāya katādhikāroti attho. tenāha <hi rend="bold">‘‘abhinīhārasampannosīti dassetī’’</hi>ti.</p>

<p rend="bodytext" n="208"><hi rend="paranum">208</hi><hi rend="dot">.</hi> katthaci saṅkucitaṃ hutvā ṭhitaṃ mahāpathaviṃ pattharanto viya, paṭisaṃhaṭaṃ hutvā ṭhitaṃ ākāsaṃ vitthārento viya, catusaṭṭhādhikayojanasatasahassubbedhaṃ cakkavāḷagiriṃ adho osārento viya, aṭṭhasaṭṭhādhikasahassayojanasatasahassubbedhaṃ sineruṃ ukkhipento viya, satayojanāyāmavitthāraṃ mahājambuṃ khandhe gahetvā cālento viyāti pañca hi upamā hi therassa guṇakathā <pb ed="V" n="2.0162"/> mahantabhāvadassanatthañceva aññesaṃ dukkaṭabhāvadassanatthañca āgatāva. <hi rend="bold">eteneva cā</hi>ti <hi rend="bold">ca</hi>-saddena ‘‘ahaṃ etarahi arahaṃ sammāsambuddho’’ (dī॰ ni॰ 2.4), ‘‘sadevakasmiṃ lokasmiṃ natthi me paṭipuggalo’’ti (ma॰ ni॰ 1.285; 2.341; mahāva॰ 11; kathā॰ 405; mi॰ pa॰ 5.11) ca evaṃ ādīnaṃ saṅgaho daṭṭhabbo. <hi rend="bold">byatto</hi>ti <pb ed="P" n="2.0232"/> khandhakosallādisaṅkhātena veyyattiyena samannāgato. <hi rend="bold">medhāvī</hi>ti medhāsaṅkhātāya sammābhāvitāya paññāya samannāgato.</p>

<p rend="bodytext" n="209"><hi rend="paranum">209</hi><hi rend="dot">.</hi> <hi rend="bold">paṭisanthāradhamma</hi>nti pakaticārittavasena vuttaṃ, upagatānaṃ pana bhikkhūnaṃ bhikkhunīnañca pucchāvissajjanavasena ceva cittarucivasena ca yathākālaṃ dhammaṃ desetiyeva, upāsakopāsikānaṃ pana upanisinnakathāvasena.</p>

<p rend="subhead">mahāsudassanasuttadesanāvaṇṇanā</p>

<p rend="bodytext" n="210"><hi rend="paranum">210</hi><hi rend="dot">.</hi> <hi rend="bold">khuddaka</hi>-saddo <pb ed="M" n="2.0181"/> patirūpavācī, <hi rend="bold">ka</hi>-saddo appatthoti āha <hi rend="bold">‘‘khuddakanagaraketi nagarapatirūpake sambādhe khuddakanagarake’’</hi>ti. dhuparavisālasaṇṭhānatāya taṃ ‘‘ujjaṅgalanagaraka’’nti vuttanti āha <hi rend="bold">‘‘visamanagarake’’</hi>ti. <hi rend="bold">aññesaṃ mahānagarānaṃ</hi> ekadesappamāṇatāya <hi rend="bold">sākhāsadise.</hi> ettha ca ‘‘khuddakanagarake’’ti iminā tassa nagarassa appakabhāvo vutto, ‘‘ujjaṅgalanagarake’’ti iminā bhūmivipattiyā nihīnabhāvo, ‘‘sākhānagarake’’ti iminā appadhānabhāvo. <hi rend="bold">sārappattā</hi>ti vibhavasārādinā sāramahattaṃ pattā.</p>

<p rend="bodytext"><hi rend="bold">kahāpaṇasakaṭa</hi>nti ettha ‘‘dvikumbhaṃ <hi rend="bold">sakaṭaṃ. kumbho</hi> pana dasambaṇo’’ti vadanti. <hi rend="bold">dve pavisantī</hi>ti dve kahāpaṇasakaṭāni dve āyavasena pavisanti.</p>

<p rend="bodytext"><hi rend="bold">subhikkhā</hi>ti sulabhāhārā, sundarāhārā ca. tenāha <hi rend="bold">‘‘khajjabhojjasampannā’’</hi>ti. <hi rend="bold">saddaṃ karonte</hi>ti ravasārinā tuṭṭhabhāvena koñcanādaṃ karonte. <hi rend="bold">avivittā</hi>ti asuññā, kadāci ratho paṭhamaṃ gacchati, taṃ añño anubandhanto gacchati, kadāci dutiyaṃ vuttaratho paṭhamaṃ gacchati, itaro taṃ anubandhati evaṃ <hi rend="bold">aññamaññaṃ anubandhamānā. etthā</hi>ti kusāvatīnagare. tassa mahantabhāvato ceva iddhādibhāvato ca niccaṃ payojitāneva <hi rend="bold">bheriādīni tūriyāni,</hi> samma <pb ed="P" n="2.0233"/> sammāti vā aññamaññaṃ piyālāpasaddo <hi rend="bold">samma</hi>-saddo. kaṃsatāḷādisabbatāḷāvacarasaddo <hi rend="bold">tāḷa</hi>-saddo, <hi rend="bold">kūṭabheri</hi>-saddo kumbhathūṇasaddo.</p>

<p rend="bodytext"><hi rend="bold">evarūpā</hi> <pb ed="V" n="2.0163"/> <hi rend="bold">saddā honti</hi> kacavarākiṇṇavīthitāya, araññe kandamūlapaṇṇādiggahaṇāya, tattha dukkhajīvikatāya cāti yathākkamaṃ yojetabbaṃ. <hi rend="bold">idha na evaṃ ahosi</hi> devaloke viya sabbaso paripuṇṇasampattikatāya.</p>

<p rend="bodytext"><hi rend="bold">mahantaṃ kolāhala</hi>nti saddhāsampannānaṃ devatānaṃ, upāsakānañca vasena purato purato mahatī ugghosanā hoti. tattha bhagavantaṃ uddissa katassa vihārassa abhāvato, bhikkhusaṅghassa ca mahantabhāvato <hi rend="bold">te āgantvā…pe॰… pesesi.</hi> pesento ca ‘‘kathañhi nāma bhagavā pacchime kāle attano pavattiṃ amhākaṃ nārocesi, nesaṃ domanassaṃ mā ahosī’’ti ‘‘ajja kho vāseṭṭhā’’tiādinā sāsanaṃ pesesi.</p>

<p rend="subhead">mallānaṃ vandanāvaṇṇanā</p>

<p rend="bodytext" n="211"><hi rend="paranum">211</hi><hi rend="dot">.</hi> aghaṃ <pb ed="M" n="2.0182"/> dukkhaṃ āventi pakāsentīti <hi rend="bold">aghāvino,</hi> pākaṭībhūtadukkhāti āha <hi rend="bold">‘‘uppannadukkhā’’</hi>ti. ñātisālohitabhāvena kulaṃ parivattati etthāti <hi rend="bold">kulaparivattaṃ.</hi> taṃ taṃkulīnabhāgena ṭhito sattanikāyo ‘‘kulaparivattaso’’ti vuttanti āha <hi rend="bold">‘‘kulaparivatta’’</hi>nti. te pana taṃtaṃkulaparivattaparicchinnā mallarājāno tasmiṃ nagare vīthiādisabhāgena vasantīti vuttaṃ <hi rend="bold">‘‘vīthisabhāgena ceva racchāsabhāgena cā’’</hi>ti.</p>

<p rend="subhead">subhaddaparibbājakavatthuvaṇṇanā</p>

<p rend="bodytext" n="212"><hi rend="paranum">212</hi><hi rend="dot">.</hi> kaṅkhā eva <hi rend="bold">kaṅkhādhammo. ekato vā</hi>ti bhūmiṃ avibhajitvā sādhāraṇatova. bījato ca aggaṃ gahetvā āhāraṃ sampādetvā dānaṃ <hi rend="bold">bījaggaṃ. gabbhakāle</hi>ti gabbhadhāraṇato paraṃ khīraggahaṇakāle. tenāha <hi rend="bold">‘‘gabbhaṃ phāletvā khīraṃ niharitvā’’</hi>tiādi. <hi rend="bold">puthukakāle</hi>ti sassānaṃ nātipakke puthukayogyaphalakāle. <hi rend="bold">lāyanagga</hi>nti pakkassa sassassa lavane lavanārambhe dānaṃ adāsi. lunassa <pb ed="P" n="2.0234"/> sassassa veṇivasena bandhitvā ṭhapanaṃ <hi rend="bold">veṇikaraṇaṃ.</hi> tassa ārambhe dānaṃ <hi rend="bold">veṇaggaṃ.</hi> veṇiyo pana ekato katvā rāsikaraṇaṃ <hi rend="bold">kalāpo.</hi> tattha aggadānaṃ <hi rend="bold">kalāpaggaṃ.</hi> kalāpato nīharitvā maddane aggadānaṃ <hi rend="bold">khalaggaṃ. </hi> madditaṃ ophuṇitvā dhaññassa rāsikaraṇe aggadānaṃ <hi rend="bold">khalabhaṇḍaggaṃ.</hi> dhaññassa khalato koṭṭhe pakkhipane aggadānaṃ <hi rend="bold">koṭṭhaggaṃ. uddharitvā</hi>ti koṭṭhato uddharitvā.</p>

<p rend="bodytext"><hi rend="bold">‘‘nava</hi> <pb ed="V" n="2.0164"/> <hi rend="bold">aggadānāni adāsī’’</hi>ti iminā ‘‘kathaṃ nu kho ahaṃ satthu santike aggatova mucceyya’’nti aggaggadānavasena vivaṭṭūpanissayassa kusalassa katūpacitattā, ñāṇassa ca tathā paripākaṃ gatattā aggadhammadesanāya tassa bhājanabhāvaṃ dasseti. tenāha <hi rend="bold">‘‘imaṃ aggadhammaṃ tassa desessāmī’’</hi>tiādi. <hi rend="bold">ohīyitvā</hi> saṅkocaṃ āpajjitvā.</p>

<p rend="bodytext" n="213"><hi rend="paranum">213</hi><hi rend="dot">.</hi> <hi rend="bold">aññātukāmova</hi> na sandiṭṭhiṃ parāmāsī. <hi rend="bold">abbhaññiṃsū</hi>ti sandehajātassa pucchāvacananti katvā <hi rend="bold">jāniṃsū</hi>ti atthamāha. tenāha pāḷiyaṃ ‘‘sabbeva na abbhaññiṃsū’’ti. <hi rend="bold">nesa</hi>nti pūraṇādīnaṃ. <hi rend="bold">sā paṭiññā</hi>ti ‘‘karoto kho mahārāja kārayato’’tiādinā (dī॰ ni॰ 1.166) paṭiññātā, sabbaññupaṭiññā <pb ed="M" n="2.0183"/> eva vā. <hi rend="bold">niyyānikā</hi>ti sappāṭihāriyā, tesaṃ vā siddhantasaṅkhātā paṭiññā vaṭṭato nissaraṇaṭṭhena <hi rend="bold">niyyānikā</hi>ti. sāsanassa sampattiyā tesaṃ sabbaññutaṃ, tabbipariyāyato ca asabbaññutaṃ gacchatīti daṭṭhabbaṃ. tenāha <hi rend="bold">‘‘tasmā’’</hi>tiādi. <hi rend="bold">atthābhāvato</hi>ti subhaddassa sādhetabbaatthābhāvato. <hi rend="bold">okāsābhāvato</hi>ti tathā vitthāritaṃ katvā dhammaṃ desetuṃ avasarābhāvato. idāni tameva okāsābhāvaṃ dassetuṃ <hi rend="bold">‘‘paṭhamayāmasmi’’</hi>ntiādi vuttaṃ.</p>

<p rend="bodytext" n="214"><hi rend="paranum">214</hi><hi rend="dot">.</hi> yesaṃ <pb ed="P" n="2.0235"/> samaṇabhāvakarānaṃ dhammānaṃ sampādanena samaṇo, te pana ukkaṭṭhaniddesena ariyamaggadhammāti catumaggasaṃsiddhiyā pāḷiyaṃ cattāro samaṇā vuttāti te bāhirasamaye sabbena sabbaṃ natthīti dassento <hi rend="bold">‘‘paṭhamo sotāpannasamaṇo’’</hi>tiādimāha. <hi rend="bold">purimadesanāyā</hi>ti ‘‘yasmiñca kho, subhadda, dhammavinaye’’tiādinā vuttāya desanāya. byatirekato, anvayato ca adhippeto attho vibhāvīyatīti paṭhamanayopettha ‘‘purimadesanāyā’’ti padena saṅgahito vāti daṭṭhabbo. attano sāsanaṃ niyamento āha ‘‘imasmiṃ kho’’ti yojanā. <hi rend="bold">āraddhavipassakehī</hi>ti samādhikammikavipassakehi, sikhāppattavipassake sandhāya vuttaṃ, na paṭṭhapitavipassane. apare pana ‘‘bāhirakasamaye vipassanārambhassa ganthopi natthevāti avisesavacanameta’’nti vadanti. <hi rend="bold">adhigataṭṭhāna</hi>nti adhigatassa kāraṇaṃ, tadatthaṃ pubbabhāgapaṭipadanti attho, yena sotāpattimaggo adhigato, na uparimaggo, so sotāpattimagge ṭhito akuppadhammatāya tassa, tattha vā siddhito ṭhitapubbo bhūtapubbagatiyāti sotāpattimaggaṭṭho sotāpanno, na sesaariyā bhūmantaruppattito. sotāpanno hi attanā adhigataṭṭhānaṃ sotāpattimaggaṃ aññassa kathetvā sotāpattimaggaṭṭhaṃ kareyya, na aṭṭhamako asambhavato. <hi rend="bold">esa nayo sesamaggaṭṭhesū</hi>ti etthāpi imināva nayena attho veditabbo. <hi rend="bold">paguṇaṃ kammaṭṭhāna</hi>nti attano paguṇaṃ vipassanākammaṭṭhānaṃ, eteneva ‘‘avisesavacana’’nti vādo paṭikkhittoti daṭṭhabbo.</p>

<p rend="bodytext"><hi rend="bold">sabbaññutaññāṇaṃ</hi> <pb ed="V" n="2.0165"/> <hi rend="bold">adhippetaṃ.</hi> tañhi sabbañeyyadhammāvabodhane ‘‘kusalaṃ chekaṃ nipuṇa’’nti vuccati tattha <pb ed="P" n="2.0236"/> asaṅgaappaṭihataṃ pavattatīti katvā. <hi rend="bold">samadhikāni</hi> <pb ed="M" n="2.0184"/> ekena vassena. ñāyanti etena catusaccadhammaṃ yāthāvato paṭivijjhantīti <hi rend="bold">ñāyo,</hi> lokuttaramaggoti āha <hi rend="bold">‘‘ariyamaggadhammassā’’</hi>ti. padissati etena ariyamaggo paccakkhato dissatīti <hi rend="bold">padeso,</hi> vipassanāti vuttaṃ <hi rend="bold">‘‘padese vipassanāmagge’’</hi>ti. <hi rend="bold">samaṇopī</hi>ti ettha <hi rend="bold">pi</hi>-saddo ‘‘padesavattī’’ti etthāpi ānetvā sambandhitabboti āha <hi rend="bold">‘‘padesavatti…pe॰… natthīti vuttaṃ hotī’’</hi>ti.</p>

<p rend="bodytext" n="215"><hi rend="paranum">215</hi><hi rend="dot">.</hi> <hi rend="bold">so</hi>ti tathāvutto antevāsī. <hi rend="bold">tenā</hi>ti ācariyena. <hi rend="bold">attano ṭhāne ṭhapito hoti</hi> parapabbājanādīsu niyuttattā.</p>

<p rend="bodytext"><hi rend="bold">sakkhisāvako</hi>ti paccakkhasāvako, sammukhasāvakoti attho. <hi rend="bold">bhagavati dharamāne</hi>ti dharamānassa bhagavato santike. sesadvayepi eseva nayo. <hi rend="bold">sabbopi so</hi>ti sabbo so tividhopi. <hi rend="bold">ayaṃ pana arahattaṃ patto,</hi> tasmā paripuṇṇagatāya matthakappatto <hi rend="bold">pacchimo sakkhisāvako</hi>ti.</p>

<p rend="centre">pañcamabhāṇavāravaṇṇanā niṭṭhitā.</p>

<p rend="subhead">tathāgatapacchimavācāvaṇṇanā</p>

<p rend="bodytext" n="216"><hi rend="paranum">216</hi><hi rend="dot">.</hi> <hi rend="bold">ta</hi>nti bhikkhusaṅghassa ovādakaṅgaṃ <hi rend="bold">dassetuṃ…pe॰… vuttaṃ</hi> dhammasaṅgāhakehīti adhippāyo. suttābhidhammasaṅgahitassa dhammassa atisajjanaṃ sambodhanaṃ <hi rend="bold">desanā,</hi> tasseva pakārato ñāpanaṃ veneyyasantāne ṭhapanaṃ <hi rend="bold">paññāpana</hi>nti <hi rend="bold">‘‘dhammopi desito ceva</hi> <pb ed="P" n="2.0237"/> <hi rend="bold">paññatto cā’’</hi>ti vuttaṃ. tathā vinayatantisaṅgahitassa kāyavācānaṃ vinayanato ‘‘vinayo’’ti laddhādhivacanassa atthassa atisajjanaṃ sambodhanaṃ <hi rend="bold">desanā,</hi> tasseva pakārato ñāpanaṃ asaṅkarato ṭhapanaṃ <hi rend="bold">paññāpana</hi>nti <hi rend="bold">‘‘vinayopi desito ceva paññatto cā’’</hi>ti vuttaṃ. adhisīlasikkhāniddesabhāvena sāsanassa mūlabhūtattā vinayo paṭhamaṃ sikkhitabboti taṃ tāva ayamuddesaṃ sarūpato dassento <hi rend="bold">‘‘mayā hi vo’’</hi>tiādimāha. tattha <hi rend="bold">sattāpattikkhandhavasenā</hi>ti sattannaṃ āpattikkhandhānaṃ avītikkamanīyatāvasena<pb ed="V" n="2.0166"/>. <hi rend="bold">satthukiccaṃ sādhessati</hi> ‘‘idaṃ vo kattabbaṃ, idaṃ vo na kattabba’’nti kattabbākattabbassa vibhāgena anusāsanato.</p>

<p rend="bodytext"><hi rend="bold">tena</hi> <pb ed="M" n="2.0185"/> <hi rend="bold">tenākārenā</hi>ti tena tena veneyyānaṃ ajjhāsayānurūpena pakārena. <hi rend="bold">ime dhamme</hi>ti ime sattatiṃsabodhipakkhiyadhamme. tappadhānattā suttantadesanāya <hi rend="bold">‘‘suttantapiṭakaṃ desita’’</hi>nti vuttaṃ. <hi rend="bold">satthukiccaṃ sādhessati</hi> taṃtaṃcariyānurūpaṃ sammāpaṭipattiyā anusāsanato. kusalākusalābyākatavasena <hi rend="bold">nava hetū. ‘‘satta phassā’’</hi>tiādi sattaviññāṇadhātusampayogavasena vuttaṃ. dhammānulome tikapaṭṭhānādayo cha, tathā dhammapaccanīye, dhammānulomapaccanīye, dhammapaccanīyānulometi catuvīsati samantapaṭṭhānāni etassāti <hi rend="bold">catuvīsatisamantapaṭṭhānaṃ,</hi> taṃ pana paccayānulomādivasena vibhajiyamānaṃ aparimāṇanayaṃ evāti āha <hi rend="bold">‘‘anantanayamahāpaṭṭhānapaṭimaṇḍita’’</hi>nti. <hi rend="bold">satthukiccaṃ sādhessatī</hi>ti khandhādivibhāgena ñāyamānaṃ catusaccasambodhāvahattā satthārā sammāsambuddhena kātabbakiccaṃ nipphādessati.</p>

<p rend="bodytext"><hi rend="bold">ovadissanti anusāsissanti</hi> ovādānusāsanīkiccanipphādanato.</p>

<p rend="bodytext"><hi rend="bold">cāritta</hi>nti samudācārā, navesu piyālāpaṃ vuḍḍhesu <pb ed="P" n="2.0238"/> gāravālāpanti attho. tenāha ‘‘bhanteti vā āyasmāti vā’’ti. gāravavacanaṃ hetaṃ yadidaṃ bhanteti vā āyasmāti vā, loke pana ‘‘tatra bhava’’nti, ‘‘devānaṃ piyā’’ti ca gāravavacanameva.</p>

<p rend="bodytext">‘‘ākaṅkhamāno samūhanatū’’ti vutte ‘‘na ākaṅkhamāno na samūhanatū’’tipi vuttameva hotīti āha <hi rend="bold">‘‘vikappavacaneneva ṭhapesī’’</hi>ti. <hi rend="bold">bala</hi>nti ñāṇabalaṃ. yadi asamūhananaṃ diṭṭhaṃ, tadeva ca icchitaṃ, atha kasmā bhagavā ‘‘ākaṅkhamāno samūhanatū’’ti avocāti? tathārūpapuggalajjhāsayavasena. santi hi keci khuddānukhuddakāni sikkhāpadāni samādāya saṃvattituṃ anicchantā, tesaṃ tathā avuccamāne bhagavati vighāto uppajjeyya, taṃ tesaṃ bhavissati dīgharattaṃ ahitāya dukkhāya, tathā pana vutte tesaṃ vighāto na uppajjeyya ‘‘amhākaṃ evāyaṃ doso, yato amhesu eva keci samūhananaṃ na icchantī’’ti. keci ‘‘sakalassa pana sāsanassa saṅghāyattabhāvakaraṇatthaṃ tathā vutta’’nti vadanti. yañca kiñci satthārā sikkhāpadaṃ paññattaṃ, taṃ samaṇā sakyaputtiyā sirasā sampaṭicchitvā jīvitaṃ viya rakkhanti. tathā hi te ‘‘khuddānukhuddakāni sikkhāpadāni ākaṅkhamāno saṅgho samūhanatū’’ti <pb ed="M" n="2.0186"/> vuttepi na samūhaniṃsu, aññadatthu ‘‘purato viya tassa accayepi rakkhiṃsu evā’’ti satthusāsanassa<pb ed="V" n="2.0167"/>, saṅghassa ca mahantabhāvadassanatthampi tathā vuttanti daṭṭhabbaṃ. tathā hi āyasmā ānando, aññepi vā bhikkhū ‘‘katamaṃ pana bhante khuddakaṃ, katamaṃ anukhuddaka’’nti na pucchiṃsu samūhanajjhāsayasseva abhāvato.</p>

<p rend="bodytext"><hi rend="bold">na taṃ evaṃ gahetabba</hi>nti ‘‘nāgasenatthero khuddānukhuddakaṃ jānātī’’tiādinā vuttaṃ taṃ nesaṃ vacanaṃ iminā vuttākārena na gahetabbaṃ adhippāyassa aviditattā. idāni taṃ adhippāyaṃ vibhāvetuṃ <hi rend="bold">‘‘nāgasenatthero</hi> <pb ed="P" n="2.0239"/> <hi rend="bold">hī’’</hi>tiādi vuttaṃ. yasmā nāgasenatthero (milindapañhe abhejjavagge vitthāro) paresaṃ vādapathopacchedanatthaṃ saṅgītikāle dhammasaṅgāhakamahātherehi gahitakoṭṭhāsesu ca antimakoṭṭhāsameva gahetvā milindarājānaṃ paññāpesi. mahākassapatthero pana ekasikkhāpadampi asamūhanitukāmatāya tathā kammavācaṃ sāveti, tasmā taṃ tesaṃ vacanaṃ tathā na gahetabbaṃ.</p>

<p rend="bodytext" n="217"><hi rend="paranum">217</hi><hi rend="dot">.</hi> <hi rend="bold">dveḷhaka</hi>nti dvidhāgāho, anekaṃsaggāhoti attho. <hi rend="bold">vimatī</hi>ti saṃsayāpatti. tenāha <hi rend="bold">‘‘vinicchituṃ asamatthatā’’</hi>ti. <hi rend="bold">taṃ vo vadāmī</hi>ti taṃ saṃsayavantaṃ bhikkhuṃ sandhāya vo tumhe vadāmi.</p>

<p rend="bodytext"><hi rend="bold">nikkaṅkhabhāvapaccakkhakaraṇañāṇaṃ yevā</hi>ti buddhādīsu tesaṃ bhikkhūnaṃ nikkaṅkhabhāvassa paccakkhakāriyābhāvato tamatthaṃ paṭivijjhitvā ṭhitaṃ sabbaññutaññāṇameva. <hi rend="bold">ettha</hi> etasmiṃ atthe.</p>

<p rend="bodytext" n="218"><hi rend="paranum">218</hi><hi rend="dot">.</hi> appamajjanaṃ <hi rend="bold">appamādo,</hi> so pana atthato ñāṇūpasañhitā sati. yasmā tattha satiyā byāpāro sātisayo, tasmā <hi rend="bold">‘‘satiavippavāsenā’’</hi>ti vuttaṃ. <hi rend="bold">appamādapadeyeva pakkhipitvā adāsi</hi> taṃ atthato, tassa sakalassa buddhavacanassa saṅgaṇhanato ca.</p>

<p rend="subhead">parinibbutakathāvaṇṇanā</p>

<p rend="bodytext" n="219"><hi rend="paranum">219</hi><hi rend="dot">.</hi> jhānādīsu, citte ca paramukkaṃsagatavasībhāvatāya ‘‘ettake kāle ettakā samāpattiyo samāpajjitvā parinibbāyissāmī’’ti kālaparicchedaṃ katvā samāpatti samāpajjanaṃ <hi rend="bold">‘‘parinibbānaparikamma’’</hi>nti adhippetaṃ. <hi rend="bold">thero</hi>ti anuruddhatthero.</p>

<p rend="bodytext"><hi rend="bold">ayampi</hi> <pb ed="M" n="2.0187"/> <hi rend="bold">cā</hi>ti yathāvuttapañcasaṭṭhiyā jhānānaṃ samāpannabhāvakathāpi <hi rend="bold">saṅkhepakathā</hi> eva, kasmā<pb ed="V" n="2.0168"/>? yasmā bhagavā tadāpi devasikaṃ vaḷañjanasamāpattiyo sabbāpi aparihāpetvā samāpajji evāti dassento <hi rend="bold">‘‘nibbānapuraṃ pavisanto’’</hi>tiādimāha.</p>

<p rend="bodytext"><hi rend="bold">imāni dvepi samanantarāneva</hi> paccavekkhaṇāyapi yebhuyyenānantariyakatāya jhānapakkhikabhāvato, yasmā <pb ed="P" n="2.0240"/> bhavaṅgacittaṃ sabbapacchimaṃ, tato bhavato cavanato ‘‘cutī’’ti vuccati, tasmā na kevalaṃ ayameva bhagavā, atha kho sabbepi sattā bhavaṅgacitteneva cavantīti dassetuṃ <hi rend="bold">‘‘ye hi kecī’’</hi>tiādi vuttaṃ.</p>

<p rend="bodytext" n="220"><hi rend="paranum">220</hi><hi rend="dot">.</hi> <hi rend="bold">paṭibhāgapuggalavirahito</hi>ti sīlādiguṇehi asadisatāya sadisapuggalarahito.</p>

<p rend="bodytext" n="221"><hi rend="paranum">221</hi><hi rend="dot">.</hi> saṅkhārā vūpasamanti etthāti <hi rend="bold">vūpasamo</hi>ti evaṃsaṅkhātaṃ ñātaṃ kathitaṃ <hi rend="bold">nibbānaṃ.</hi></p>

<p rend="bodytext" n="222"><hi rend="paranum">222</hi><hi rend="dot">.</hi> <hi rend="bold">ya</hi>nti paccatte upayogavacananti āha <hi rend="bold">‘‘yo kālaṃ akarī’’</hi>ti.</p>

<p rend="bodytext"><hi rend="bold">suvikasitenevā</hi>ti pītisomanassayogato suṭṭhu vikasitena muditena. <hi rend="bold">vedanaṃ adhivāsesi</hi> abhāvasamudayo kato suṭṭhu pariññātattā. <hi rend="bold">anāvaraṇavimokkho</hi> sabbaso nibbutabhāvato.</p>

<p rend="bodytext" n="223"><hi rend="paranum">223</hi><hi rend="dot">.</hi> ākaronti attano phalāni samānākāre karontīti <hi rend="bold">ākārā,</hi> kāraṇāni. <hi rend="bold">sabbākāravarūpete</hi>ti sabbehi ākāravarehi uttamakāraṇehi sīlādiguṇehi samannāgateti attho.</p>

<p rend="bodytext" n="225"><hi rend="paranum">225</hi><hi rend="dot">.</hi> <hi rend="bold">kathaṃbhūtā</hi>ti kīdisābhūtā.</p>

<p rend="bodytext"><hi rend="bold">cullakaddhāna</hi>nti parittaṃ kālaṃ dvattināḍikāmattaṃ velaṃ.</p>

<p rend="subhead">buddhasarīrapūjāvaṇṇanā</p>

<p rend="bodytext" n="227"><hi rend="paranum">227</hi><hi rend="dot">.</hi> kaṃsatāḷādi tāḷaṃ avacarati etthāti <hi rend="bold">‘‘tāḷāvacara’’</hi>nti vuccati ātatāditūriyabhaṇḍaṃ. tenāha <hi rend="bold">‘‘sabbaṃ tūriyabhaṇḍa’’</hi>nti.</p>

<p rend="bodytext"><hi rend="bold">dakkhiṇadisābhāgenevā</hi>ti <pb ed="V" n="2.0169"/><pb ed="M" n="2.0188"/> aññena disābhāgena anāharitvā yamakasālānaṃ ṭhānato dakkhiṇadisābhāgeneva, tatopi <hi rend="bold">dakkhiṇadisābhāgaṃ</hi> haritvā netvā.</p>

<p rend="bodytext"><hi rend="bold">jetavanasadise</hi>ti sāvatthiyā jetavanasadise ṭhāne, ‘‘jetavanasadise ṭhāne’’tipi pāṭho.</p>

<p rend="bodytext" n="228"><hi rend="paranum">228</hi><hi rend="dot">.</hi> <hi rend="bold">pasādhanamaṅgalasālāyā</hi>ti <pb ed="P" n="2.0241"/> abhisekakāle alaṅkaraṇamaṅgalasālāya.</p>

<p rend="bodytext" n="229"><hi rend="paranum">229</hi><hi rend="dot">.</hi> <hi rend="bold">devadāniyo</hi>ti tassa corassa nāmaṃ.</p>

<p rend="subhead">mahākassapattheravatthuvaṇṇanā</p>

<p rend="bodytext" n="231"><hi rend="paranum">231</hi><hi rend="dot">.</hi> <hi rend="bold">pāvāyā</hi>ti pāvā nagarato. āvajjanapaṭibaddhattā jānanassa anāvajjitattā satthu parinibbānaṃ ajānanto <hi rend="bold">‘‘dasabalaṃ passissāmī’’</hi>ti thero cintesi, satthu sarīre vā satthusaññaṃ uppādento tathā cintesi. tenevāha ‘‘atha bhagavantaṃ ukkhipitvā’’ti. <hi rend="bold">‘‘dhuvaṃ parinibbuto bhavissatī’’ti cintesi</hi> pārisesañāyena. jānantopi thero ājīvakaṃ pucchiyeva, pucchane pana kāraṇaṃ sayameva pakāsetuṃ <hi rend="bold">‘‘kiṃ panā’’</hi>tiādi āraddhaṃ.</p>

<p rend="bodytext"><hi rend="bold">ajja sattāhaparinibbuto</hi>ti ajja divasato paṭilomato sattame ahani parinibbuto.</p>

<p rend="bodytext" n="232"><hi rend="paranum">232</hi><hi rend="dot">.</hi> <hi rend="bold">nāḷiyā vāpakenā</hi>ti nāḷiyā ceva thavikāya ca.</p>

<p rend="bodytext"><hi rend="bold">mañjuke</hi>ti mañjubhāṇine madhurassare. <hi rend="bold">paṭibhāneyyake</hi>ti paṭibhānavante. <hi rend="bold">bhuñjitvā pātabbayāgū</hi>ti paṭhamaṃ bhuñjitvā pivitabbayāgu.</p>

<p rend="bodytext"><hi rend="bold">tassā</hi>ti subhaddassa vuḍḍhapabbajitassa.</p>

<p rend="bodytext"><hi rend="bold">ārādhitasāsane</hi>ti samāhitasāsane. <hi rend="bold">ala</hi>nti samattho. <hi rend="bold">pāpo</hi>ti pāpapuggalo. <hi rend="bold">osakkāpetu</hi>nti hāpetuṃ antaradhāpetuṃ.</p>

<p rend="bodytext"><hi rend="bold">pañhavārā</hi>ti pañhā viya vissajjanāni ‘‘yasmiṃ samaye kāmāvacaraṃ kusalaṃ cittaṃ uppannaṃ <pb ed="V" n="2.0170"/> hotī’’tiādinā, (dha॰ sa॰ 1.1) ‘‘yasmiṃ samaye rūpūpapattiyā maggaṃ bhāvetī’’tiādinā <pb ed="P" n="2.0242"/><pb ed="M" n="2.0189"/> (dha॰ sa॰ 1.251) ca pavattāni <hi rend="bold">ekaṃ dve bhūmantarāni.</hi> <hi rend="bold">mūle naṭṭhe pisācasadisā bhavissāmā</hi>ti yathā rukkhe adhivattho pisāco tassa sākhāparivāre naṭṭhe khandhaṃ nissāya vasati, khandhe naṭṭhe mūlaṃ nissāya vasati, mūle pana naṭṭhe anissayova hoti, tathā bhavissāmāti attho. atha vā <hi rend="bold">mūle naṭṭhe</hi>ti pisācena kira rukkhagacchādīnaṃ kañcideva mūlaṃ chinditvā attano puttassa dinnaṃ, yāva taṃ tassa hatthato na vigacchati, tāva so taṃ padesaṃ adissamānarūpo vicarati. yadā pana tasmiṃ kenaci acchinnabhāvena vā sativippavāsavasena vā naṭṭhe manussānampi dissamānarūpo vicarati, taṃ sandhāyāha <hi rend="bold">‘‘mūle naṭṭhe pisācasadisā bhavissāmā’’</hi>ti.</p>

<p rend="bodytext"><hi rend="bold">maṃ kāyasakkhiṃ katvā</hi>ti taṃ paṭipadaṃ kāyena sacchikatavantaṃ tasmā tassā desanāya sakkhibhūtaṃ maṃ katvā. <hi rend="bold">paṭicchāpesi</hi> taṃ paṭicchāpanaṃ kassapasuttena dīpetabbaṃ.</p>

<p rend="bodytext" n="233"><hi rend="paranum">233</hi><hi rend="dot">.</hi> candanaghaṭikābāhullato <hi rend="bold">candanacitakā.</hi></p>

<p rend="bodytext"><hi rend="bold">taṃ sutvā</hi>ti taṃ āyasmatā anuruddhattherena vuttaṃ devatānaṃ adhippāyaṃ sutvā.</p>

<p rend="bodytext" n="234"><hi rend="paranum">234</hi><hi rend="dot">.</hi> <hi rend="bold">dasikatantaṃ vā</hi>ti paliveṭhitaahatakāsikavatthānaṃ dasaṭhānena tantumattampi vā. <hi rend="bold">dārukkhandhaṃ vā</hi>ti candanādicitakadārukkhandhaṃ vā.</p>

<p rend="bodytext" n="235"><hi rend="paranum">235</hi><hi rend="dot">.</hi> samudāyesu pavattavohārānaṃ avayavesu dissanato sarīrassa avayavabhūtāni aṭṭhīni <hi rend="bold">‘‘sarīrānī’’</hi>ti vuttāni.</p>

<p rend="bodytext"><hi rend="bold">na vippakiriṃsū</hi>ti sarūpeneva ṭhitāti attho. ‘‘sesā vippakiriṃsū’’ti vatvā yathā pana tā vippakiṇṇā ahesuṃ, taṃ dassetuṃ <hi rend="bold">‘‘tatthā’’</hi>tiādi vuttaṃ.</p>

<p rend="bodytext"><hi rend="bold">udakadhārā nikkhamitvā nibbāpesu</hi>nti devatānubhāvena. evaṃ mahatiyo bahū udakadhārā kimatthāyāti āha <pb ed="P" n="2.0243"/> <hi rend="bold">‘‘bhagavato citako mahanto’’</hi>ti. mahā hi so vīsaratanasatiko. <hi rend="bold">aṭṭhadantakehī</hi>ti naṅgalehi aṭṭheva hi nesaṃ dantasadisāni potthāni honti, tasmā ‘‘aṭṭhadantakānī’’ti vuccati.</p>

<p rend="bodytext"><hi rend="bold">dhammakathāva</hi> <pb ed="V" n="2.0171"/><pb ed="M" n="2.0190"/> <hi rend="bold">pamāṇa</hi>nti ativiya acchariyabbhutabhāvato passantānaṃ, suṇantānañca sātisayaṃ pasādāvahabhāvato, savisesaṃ buddhānubhāvadīpanato. parinibbutassa hi buddhassa bhagavato evarūpo ānubhāvoti taṃ pavattiṃ kathentānaṃ dhammakathikānaṃ attano ñāṇabalānurūpaṃ pavattiyamānā dhammakathā evettha pamāṇaṃ vaṇṇetabbassa atthassa mahāvisayattā, tasmā vaṇṇanābhūmi nāmesāti adhippāyo. <hi rend="bold">catujjātiyagandhaparibhaṇḍaṃ kāretvā</hi>ti tagarakuṅkumayavanapupphatamālapattāni pisitvā katagandhena paribhaṇḍaṃ kāretvā. <hi rend="bold">khacitvā</hi>ti tattha tattha olambanavasena racetvā, gandhavatthūni gahetvā ganthitamālā <hi rend="bold">gandhadāmāni</hi> ratanāvaḷiyo <hi rend="bold">ratanadāmāni.</hi> bahikilañjaparikkhepassa, antosāṇiparikkhepassa karaṇena <hi rend="bold">sāṇikilañjaparikkhepaṃ kāretvā. </hi> vātaggāhiniyo paṭākā <hi rend="bold">vātapaṭākā.</hi> sarabharūpapādako pallaṅko sarabhamayapallaṅko, tasmiṃ <hi rend="bold">sarabhamayapallaṅke.</hi></p>

<p rend="bodytext">sattihatthā purisā <hi rend="bold">sattiyo</hi> taṃsahacaraṇato yathā ‘‘kuntā pacarantī’’ti, tehi samantato rakkhāpanaṃ pañcakaraṇanti āha <hi rend="bold">‘‘sattihatthehi purisehi parikkhipāpetvā’’</hi>ti. <hi rend="bold">dhanūhī</hi>ti etthāpi eseva nayo. <hi rend="bold">sannāhagavacchikaṃ</hi> <hi rend="bold">viya katvā</hi> nirantarāvaṭṭhitaārakkhasannāhena gavacchijālaṃ viya katvā.</p>

<p rend="bodytext"><hi rend="bold">sādhukīḷita</hi>nti <pb ed="P" n="2.0244"/> saparahitaṃ sādhanaṭṭhena sādhū, tesaṃ kīḷitaṃ uḷārapuññapasavanato, samparāyikatthāvirodhikaṃ kīḷāvihāranti attho.</p>

<p rend="subhead">sarīradhātuvibhajanavaṇṇanā</p>

<p rend="bodytext" n="236"><hi rend="paranum">236</hi><hi rend="dot">.</hi> <hi rend="bold">imināva niyāmenā</hi>ti yena nīhārena mahātale nisinno kañci parihāraṃ akatvā kevalaṃ iminā niyāmeneva. <hi rend="bold">supinako</hi>ti dussupinako. <hi rend="bold">dukūladupaṭṭaṃ nivāsetvā</hi>ti dve dukūlavatthāni ekajjhaṃ katvā nivāsetvā. evañhi tāni sokasamappitassāpi abhassitvā tiṭṭhanti.</p>

<p rend="bodytext"><hi rend="bold">abhisekasiñcako</hi>ti rajjābhiseke abhisekamaṅgalasiñcako uttamamaṅgalabhāvato. <hi rend="bold">visaññī jāto</hi> yathā taṃ bhagavato guṇavisesāmatarasaññutāya avaṭṭhitapemo pothujjanikasaddhāya patiṭṭhitapasādo katūpakāratāya sañjanitacittamaddavo.</p>

<p rend="bodytext"><hi rend="bold">suvaṇṇabimbisakavaṇṇa</hi>nti <pb ed="V" n="2.0172"/><pb ed="M" n="2.0191"/> suviracita apassenasadisaṃ.</p>

<p rend="bodytext">kasmā panettha pāveyyakā pāḷiyaṃ sabbapacchato gahitā, kiṃ te kusinārāya āsannatarāpi sabbapacchato uṭṭhitā? āma, sabbapacchato uṭṭhitāti dassetuṃ <hi rend="bold">‘‘tattha pāveyyakā’’</hi>tiādi vuttaṃ.</p>

<p rend="bodytext"><hi rend="bold">dhātupāsanattha</hi>nti satthu dhātūnaṃ payirupāsanāya. <hi rend="bold">nesaṃ pakkhā ahesuṃ</hi> ‘‘ñāyena tesaṃ santakā dhātuyo’’ti.</p>

<p rend="bodytext" n="237"><hi rend="paranum">237</hi><hi rend="dot">.</hi> <hi rend="bold">doṇagajjitaṃ nāma avoca</hi> satthu avatthattayūpasaṃhitaṃ. etadatthameva hi bhagavā maggaṃ gacchanto ‘‘pacchato āgacchanto doṇo brāhmaṇo yāva me padavaḷañjaṃ passati, tāva mā vigacchatū’’ti adhiṭṭhāya aññatarasmiṃ rukkhamūle nisīdi. doṇopi kho <pb ed="P" n="2.0245"/> brāhmaṇo ‘‘imāni sadevake loke aggapuggalassa padānī’’ti sallakkhento padānusārena satthu santikaṃ upagacchi, satthāpissa dhammaṃ desesi, tenapi so bhagavati niviṭṭhasaddho ahosi. etadavoca, kiṃ avocāti āha <hi rend="bold">‘‘suṇantu…pe॰… avocā’’</hi>ti.</p>

<p rend="bodytext">kāyena ekasannipātā vācāya ekavacanā abhinnavacanā evaṃ samaggā hotha. tassa panidaṃ kāraṇanti āha <hi rend="bold">‘‘sammodamānā’’</hi>ti. tenāha <hi rend="bold">‘‘cittenāpi aññamaññaṃ sammodamānā hothā’’</hi>ti.</p>

<p rend="bodytext" n="238"><hi rend="paranum">238</hi><hi rend="dot">.</hi> <hi rend="bold">tato tato samāgatasaṅghāna</hi>nti tato tato attano vasanaṭṭhānato samāgantvā sannipatitabhāvena samāgatasaṅghānaṃ. tathā samāpatitasamūhabhāvena <hi rend="bold">samāgatagaṇānaṃ.</hi> vacanasampaṭicchanena <hi rend="bold">paṭissuṇitvā.</hi></p>

<p rend="subhead">dhātuthūpapūjāvaṇṇanā</p>

<p rend="bodytext" n="239"><hi rend="paranum">239</hi><hi rend="dot">.</hi> <hi rend="bold">yakkhaggāho</hi> devatāveso. <hi rend="bold">khipitakaṃ</hi> dhātukkhobhaṃ uppādetvā khipitakarogo. <hi rend="bold">arocako</hi> āhārassa aruccanarogo.</p>

<p rend="bodytext"><hi rend="bold">sattamadivase</hi>ti <pb ed="V" n="2.0173"/> sattavassasattamāsato parato sattame divase. <hi rend="bold">balānurūpenā</hi>ti vibhavabalānurūpena.</p>

<p rend="bodytext"><hi rend="bold">pacchā saṅgītikārakā</hi>ti dutiyaṃ tatiyaṃ saṅgītikārakā. <hi rend="bold">dhātūnaṃ antarāyaṃ disvā</hi>ti tattha tattha cetiye yathāpatiṭṭhāpitabhāveneva ṭhitānaṃ <pb ed="M" n="2.0192"/> dhātūnaṃ micchādiṭṭhikānaṃ vasena antarāyaṃ disvā, mahādhātunidhānena sammadeva rakkhitānaṃ anāgate asokena dhammaraññā tato uddharitvā vitthāritabhāve kate sadevakassa lokassa hitasukhāvahabhāvañca disvāti adhippāyo. <hi rend="bold">paricaraṇamattamevā</hi>ti gahetvā paricaritabbadhātumattameva. rājūnaṃ hatthe <hi rend="bold">ṭhapetvā,</hi> na cetiyesu. tathā hi pacchā asokamahārājā cetiyesu dhātūnaṃ na labhati.</p>

<p rend="bodytext">purimaṃ <pb ed="P" n="2.0246"/> purimaṃ katassa gaṇhanayogyaṃ pacchimaṃ pacchimaṃ kārento <hi rend="bold">aṭṭha aṭṭha haricandanādimaye karaṇḍe ca thūpe ca kāresi.</hi> lohitacandanamayādīsupi eseva nayo. <hi rend="bold">maṇikaraṇḍesū</hi>ti lohitaṅkamasāragallaphalikamaye ṭhapetvā avasesamaṇivicittakesu karaṇḍesu.</p>

<p rend="bodytext"><hi rend="bold">thūpārāmacetiyappamāṇa</hi>nti devānaṃpiyatissamahārājena kāritacetiyappamāṇaṃ.</p>

<p rend="bodytext"><hi rend="bold">mālā mā milāyantū</hi>ti ‘‘yāva asoko dhammarājā bahi cetiyāni kāretuṃ ito dhātuyo uddharissati, tāva mālā mā milāyantū’’ti <hi rend="bold">adhiṭṭhahitvā. āviñchanarajjuya</hi>nti aggaḷāviñchanarajjuyaṃ. <hi rend="bold">kuñcikamuddika</hi>nti dvāravivaraṇatthaṃ kuñcikañceva muddikañca.</p>

<p rend="bodytext"><hi rend="bold">vāḷasaṅghātayanta</hi>nti kukkulaṃ paṭibhayadassanaṃ aññamaññapaṭibaddhagamanāditāya saṅghāṭitarūpakayantaṃ yojesi. tenāha <hi rend="bold">‘‘kaṭṭharūpakānī’’</hi>tiādi. <hi rend="bold">āṇiyā bandhitvā</hi>ti anekakaṭṭharūpavicittayantaṃ attano devānubhāvena ekāya eva āṇiyā bandhitvā vissakammo devalokameva gato. <hi rend="bold">‘‘samantato’’</hi>tiādi pana tasmiṃ dhātunidāne ajātasattuno kiccavisesānuṭṭhānadassanaṃ.</p>

<p rend="bodytext">‘‘asukaṭṭhāne nāma dhātunidhāna’’nti raññā pucchite ‘‘tasmiṃ sannipāte visesalābhino nāhesu’’nti keci. ‘‘attānaṃ nigūhitvā tassa vuḍḍhatarassa vacanaṃ nissāya vīmaṃsanto jānissatīti na kathesu’’nti apare. <hi rend="bold">yakkhadāsake</hi>ti upahārādividhinā devatāvesanake bhūtāviggāhake.</p>

<p rend="bodytext"><hi rend="bold">imaṃ</hi> <pb ed="P" n="2.0247"/><pb ed="V" n="2.0174"/> <hi rend="bold">pada</hi>nti ‘‘evametaṃ bhūtapubba’’nti dutiyasaṅgītikārehi ṭhapitaṃ imaṃ padaṃ. mahādhātunidhānampi tassa atthaṃ katvā <hi rend="bold">tatiyasaṅgītikārāpi ṭhapayiṃsu.</hi></p>

<trailer rend="centre">mahāparinibbānasuttavaṇṇanāya līnatthappakāsanā.</trailer>
</div>

<div id="dn2_4" n="dn2_4" type="sutta">
<head rend="chapter">4. mahāsudassanasuttavaṇṇanā</head>

<p rend="subhead">kusāvatīrājadhānīvaṇṇanā</p>

<p rend="bodytext" n="242"><hi rend="paranum">242</hi><hi rend="dot">.</hi> <hi rend="bold">sovaṇṇamayā</hi>ti <pb ed="P" n="2.0248"/><pb ed="V" n="2.0175"/><pb ed="M" n="2.0193"/> suvaṇṇamayā. <hi rend="bold">ayaṃ pākāro</hi>ti sabbaratanamayo pākāro. <hi rend="bold">tayo tayo</hi>ti anto ca tayo, bahi ca tayoti tayo tayo.</p>

<p rend="bodytext"><hi rend="bold">esikatthambho</hi> indakhīlo nagarasobhano alaṅkāratthambho. aṅgīyati ñāyati puthulabhāvo etenāti <hi rend="bold">aṅgaṃ,</hi> parikkhepo. tiporisaṃ aṅgaṃ etissāti <hi rend="bold">tiporisaṅgā.</hi> tenāha <hi rend="bold">‘‘tenā’’</hi>tiādi. <hi rend="bold">tena</hi> pañcahatthappamāṇena tiporisena. <hi rend="bold">paṇṇaphalesupī</hi>ti sabbaratanamayānaṃ tālānaṃ paṇṇaphalesupi. <hi rend="bold">eseva nayo</hi>ti ‘‘paṇṇesu ekaṃ pattakaṃ sovaṇṇamayaṃ, ekaṃ rūpiyamayaṃ. phalesupi eko lekhābhāvo sovaṇṇamayo, eko rūpiyamayo’’tiādiko ayamattho atidiṭṭho. <hi rend="bold">pākārantare</hi>ti dvinnaṃ dvinnaṃ pākārānaṃ antare. <hi rend="bold">ekekā hutvā ṭhitā</hi> tālapanti.</p>

<p rend="bodytext"><hi rend="bold">cheko</hi>ti paṭu suvisado, so cassa paṭubhāvo manosāroti āha <hi rend="bold">‘‘sundaro’’</hi>ti. <hi rend="bold">rañjetu</hi>nti rāgaṃ uppādetuṃ. <hi rend="bold">khamatevā</hi>ti rocateva. <hi rend="bold">na bībhacchetī</hi>ti na tajjeti, sotasukhabhāvato piyāyitabbo ca hoti. kumbhathuṇadaddarikādi <hi rend="bold">ekatalaṃ tūriyaṃ. ubhayatalaṃ</hi> pākaṭameva. <hi rend="bold">sabbato pariyonaddhaṃ</hi> caturassaambaṇakaṃ, paṇavādi ca. <hi rend="bold">vaṃsādī</hi>ti <hi rend="bold">ādi</hi>-saddena saṅkhādikaṃ saṅgaṇhāti. <hi rend="bold">sumucchitassā</hi>ti suṭṭhu pariyattassa. <hi rend="bold">pamāṇe</hi>ti nātidaḷhanātisithilatāsaṅkhāte majjhime mucchanappamāṇe<pb ed="P" n="2.0249"/>. <hi rend="bold">hatthaṃ vā pādaṃ vā cāletvā</hi>ti hatthalayapādalaye sajjetvā. <hi rend="bold">naccantā</hi>ti sākhānaccaṃ naccantā.</p>

<p rend="subhead">cakkaratanavaṇṇanā</p>

<p rend="bodytext" n="243"><hi rend="paranum">243</hi><hi rend="dot">.</hi> <hi rend="bold">uposathaṃ</hi> <pb ed="V" n="2.0176"/> vuccati aṭṭhaṅgasamannāgataṃ sabbadivasesu gahaṭṭhehi rakkhitabbasīlaṃ, samādānavasena taṃ tassa atthīti uposathiko, tassa <hi rend="bold">uposathikassa.</hi> tenāha <hi rend="bold">‘‘samādinnauposathaṅgassā’’</hi>ti. <hi rend="bold">tadā</hi>ti tasmiṃ <pb ed="M" n="2.0194"/> kāle. kasmiṃ pana kāleti? yasmiṃ kāle cakkavattibhāvasaṃvattaniyadānasīlādipuññasambhārasamudāgamasampanno pūritacakkavattivatto kāladīpadesavisesapaccājātiyā ceva kularūpabhogādhipateyyādiguṇavisesasampattiyā ca tadanurūpe attabhāve ṭhito hoti, tasmiṃ kāle. tādise hi kāle cakkavattibhāvī purisaviseso yathāvuttaguṇasamannāgato rājā khattiyo muddhāvasitto visuddhasīlo anuposathaṃ satasahassavissajjanādinā sammāpaṭipattiṃ paṭipajjati, na yadā cakkaratanaṃ uppajjati, tadā eva. ime ca visesā sabbacakkavattīnaṃ sādhāraṇavasena vuttā. tenāha <hi rend="bold">‘‘pātova…pe॰… dhammatā’’</hi>ti. bodhisattānaṃ pana cakkavattibhāvāvahaguṇāpi cakkavattiguṇāpi sātisayāva honti.</p>

<p rend="bodytext"><hi rend="bold">vuttappakārapuññakammapaccaya</hi>nti cakkavattibhāvāvahadānadamasaṃyamādipuññakammahetukaṃ. <hi rend="bold">nīlamaṇisaṅghātasadisa</hi>nti indanīlamaṇisañcayasamānaṃ. <hi rend="bold">dibbānubhāvayuttattā</hi>ti dassaneyyatā, manuññaghosatā, ākāsagāmitā, obhāsavissajjanā, appaṭighātatā, rañño icchitatthanipphattikāraṇatāti evamādīhi dibbasadisehi ānubhāvehi samannāgatattā, etena dibbaṃ viyāti dibbanti dasseti. na hi taṃ devalokapariyāpannaṃ. sahassaṃ arā etassāti vā <hi rend="bold">sahassāraṃ. sabbehi ākārehī</hi>ti sabbehi sundarehi paripuṇṇāvayave lakkhaṇasampanne cakke icchitabbehi ākārehi. <hi rend="bold">paripūra</hi>nti paripuṇṇaṃ, sā cassā pāripūriṃ idāneva vitthāressati.</p>

<p rend="bodytext"><hi rend="bold">panāḷī</hi>ti chiddaṃ. <hi rend="bold">suddhasiniddhadantapantiyā</hi> nibbivarāyāti <pb ed="P" n="2.0250"/> adhippāyo. tassā pana panāḷiyā samantato passassa rajatamayattā <hi rend="bold">sārarajatamayā</hi> vuttā. yasmā cassa cakkassa rathacakkassa viya antobhāvo nāma natthi, tasmā vuttaṃ <hi rend="bold">‘‘ubhosupi bāhirantesū’’</hi>ti. kataparikkhepā hoti panāḷīti yojanā. <hi rend="bold">nābhipanāḷiparikkhepapaṭṭesū</hi>ti nābhiparikkhepapaṭṭe ceva nābhiyā panāḷiparikkhepapaṭṭe ca.</p>

<p rend="bodytext"><hi rend="bold">tesa</hi>nti arānaṃ. <hi rend="bold">ghaṭakā</hi> nāma alaṅkārabhūtā khuddakapuṇṇaghaṭā. tathā <hi rend="bold">maṇikā</hi> nāma muttāvaḷikā. <hi rend="bold">paricchedalekhā</hi> tassa tassa paricchedadassanavasena ṭhitā paricchinnalekhā. <hi rend="bold">ādi</hi>-saddena <pb ed="V" n="2.0177"/> mālākammādiṃ saṅgaṇhāti. <hi rend="bold">suvibhattānevā</hi>ti aññamaññaṃ asaṃkiṇṇattā suṭṭhu vibhattāni.</p>

<p rend="bodytext"><hi rend="bold">‘‘surattā’’</hi>tiādīsu <pb ed="M" n="2.0195"/> <hi rend="bold">suratta</hi>ggahaṇena mahānāmavaṇṇataṃ paṭikkhipati, <hi rend="bold">suddha</hi>ggahaṇena saṃṅkiliṭṭhataṃ, <hi rend="bold">siniddha</hi>ggahaṇena lūkhataṃ. kāmaṃ tassa cakkaratanassa nemimaṇḍalaṃ asandhikameva nibbattaṃ, sabbatthakameva pana kevalaṃ pavāḷavaṇṇena ca sobhatīti pakaticakkassa sandhiyuttaṭṭhāne surattasuvaṇṇapaṭṭādimayāhi vaṭṭaparicchedalekhāhi paññāyamānāhi sasandhikā viya dissantīti āha <hi rend="bold">‘‘sandhīsu panassā’’</hi>tiādi.</p>

<p rend="bodytext"><hi rend="bold">nemimaṇḍalapiṭṭhiya</hi>nti nemimaṇḍalassa piṭṭhipadese. ākāsacāribhāvato hissa tattha vātaggāhī pavāḷadaṇḍo hoti. <hi rend="bold">dasannaṃ dasannaṃ arānaṃ antare</hi>ti dasannaṃ dasannaṃ arānaṃ antare samīpe padese. <hi rend="bold">chiddamaṇḍalakhacito</hi>ti maṇḍalasaṇṭhānachiddavicitto. <hi rend="bold">sukusalasamannāhatassā</hi>ti suṭṭhu kusalena sippinā pahatassa, vāditassāti attho. <hi rend="bold">vaggū</hi>ti manoramo. <hi rend="bold">rajanīyo</hi>ti suṇantānaṃ rāguppādako. <hi rend="bold">kamanīyo</hi>ti kanto. <hi rend="bold">samosaritakusumadāmā</hi>ti olambitasugandhakusumadāmā. <hi rend="bold">nemiparikkhepassā</hi>ti <pb ed="P" n="2.0251"/> nemipariyantaparikkhepassa. nābhipanāḷiyā dvinnaṃ passānaṃ vasena <hi rend="bold">‘‘dvinnampi nābhipanāḷīna’’</hi>nti vuttaṃ. ekā eva hi sā panāḷi. <hi rend="bold">yehī</hi>ti yehi dvīhi mukhehi. puna <hi rend="bold">yehī</hi>ti yehi muttakalāpehi.</p>

<p rend="bodytext"><hi rend="bold">odhāpayamāna</hi>nti sotuṃ avahitāni kurumānaṃ.</p>

<p rend="bodytext">cando purato cakkaratanaṃ pacchāti evaṃ <hi rend="bold">pubbāpariyena</hi> pubbāparabhāvena.</p>

<p rend="bodytext"><hi rend="bold">antepurassā</hi>ti anurādhapure rañño antepurassa. <hi rend="bold">uttarasīhapañjarasadise</hi>ti tadā rañño pāsāde tādisassa uttaradisāya sīhapañjarassa labbhamānattā vuttaṃ. <hi rend="bold">sukhena sakkā</hi>ti kiñci anāruhitvā, sarīrañca anullaṅghitvā yathāṭhiteneva hatthena pupphamuṭṭhiyo khipitvā <hi rend="bold">sukhena sakkā hoti pūjetuṃ.</hi></p>

<p rend="bodytext"><hi rend="bold">nānāvirāgaratanappabhāsamujjala</hi>nti nānāvidhavicittavaṇṇaratanobhāsapabhassaraṃ. <hi rend="bold">ākāsaṃ abbhuggantvā pavatte</hi>ti āgantvā ṭhitaṭṭhānato upari ākāsaṃ abbhuggantvā pavatte.</p>

<p rend="bodytext" n="244"><hi rend="paranum">244</hi><hi rend="dot">.</hi> <hi rend="bold">rājāyuttā</hi>ti <pb ed="V" n="2.0178"/> rañño kicce āyuttakapurisā.</p>

<p rend="bodytext">sineruṃ <pb ed="M" n="2.0196"/> vāmapassena katvā tassa dhurataraṃ gacchanto <hi rend="bold">‘‘vāmapassena sineruṃ pahāyā’’</hi>ti vuttaṃ.</p>

<p rend="bodytext"><hi rend="bold">vinibbedhenā</hi>ti tiriyaṃ vinivijjhanavasena. <hi rend="bold">sannivesakkhamo</hi>ti khandhāvārasannivesayogyo. <hi rend="bold">sulabhāhārupakaraṇo</hi>ti sukheneva laddhabbadhaññagorasadārutiṇādibhojanasādhano.</p>

<p rend="bodytext"><hi rend="bold">paracakka</hi>nti parassa rañño senā, āṇā vā.</p>

<p rend="bodytext"><hi rend="bold">āgamananandano</hi>ti āgamanena nandijanano. gamanena socetīti <hi rend="bold">gamanasocano. upakappethā</hi>ti uparūpari kappetha, saṃvidahatha upanethāti attho. <hi rend="bold">upaparikkhitvā</hi>ti hetutopi sabhāvatopi phalatopi diṭṭhadhammikasamparāyikādiādīnavatopi <pb ed="P" n="2.0252"/> vīmaṃsitvā. vibhāventi paññāya atthaṃ vibhūtaṃ karontīti <hi rend="bold">vibhāvino,</hi> paññavanto. <hi rend="bold">anuyantā</hi>ti anuvattakā, anuvattakabhāveneva, pana rañño ca mahānubhāvena te jigucchanavasena pāpato anoramantāpi ekacce ottappavasena oramantīti veditabbaṃ.</p>

<p rend="bodytext"><hi rend="bold">ogacchamāna</hi>nti osīdantaṃ. <hi rend="bold">yojanamatta</hi>nti vitthārato yojanamattaṃ padesaṃ. gambhīrabhāvena pana yathā bhūmi dissati, evaṃ ogacchati. tenāha <hi rend="bold">‘‘mahāsamuddatala’’</hi>ntiādi. <hi rend="bold">ante cakkaratanaṃ</hi> udakena senāya anajjhottharaṇatthaṃ. puratthimo mahāsamuddo pariyanto etassāti puratthimamahāsamuddapariyanto, taṃ <hi rend="bold">puratthimamahāsamuddapariyantaṃ,</hi> puratthimamahāsamuddaṃ pariyantaṃ katvāti attho.</p>

<p rend="bodytext"><hi rend="bold">cāturantāyā</hi>ti catusamuddantāya, puratthimadisādicatukoṭṭhāsantāya vā. <hi rend="bold">sobhayamānaṃ viyā</hi>ti <hi rend="bold">viya</hi>-saddo nipātamattaṃ. attano acchariyaguṇehi sobhantameva hi taṃ tiṭṭhati. pāḷiyampi hi ‘‘upasobhayamānaṃ’’ tveva vuttaṃ.</p>

<p rend="subhead">hatthiratanavaṇṇanā</p>

<p rend="bodytext" n="246"><hi rend="paranum">246</hi><hi rend="dot">.</hi> <hi rend="bold">haricandanādīhī</hi>ti <hi rend="bold">ādi</hi>-saddena catujjātiyagandhādiṃ saṅgaṇhāti. <hi rend="bold">āgamanaṃ cintethāti</hi> <pb ed="V" n="2.0179"/> <hi rend="bold">vadanti</hi> cakkavattivattassa pūritatāya paricitattā. kāḷatilakādīnaṃ abhāvena <hi rend="bold">visuddhasetasarīro. sattapatiṭṭho</hi>ti bhūmiphusanakehi vāladhi, varaṅgaṃ, hatthoti imehi ca tīhi, catūhi pādehi cāti <pb ed="M" n="2.0197"/> sattahi avayavehi patiṭṭhitattā sattapatiṭṭho. <hi rend="bold">sabbakaniṭṭho</hi>ti sabbehi chaddantakulahatthīhi hīno. <hi rend="bold">uposathakulā sabbajeṭṭho</hi>ti uposathakulato āgacchanto tattha sabbappadhāno āgacchatīti yojanā. <hi rend="bold">vuttanayenā</hi>ti ‘‘mahādānaṃ datvā’’tiādinā vuttena nayena. cakkavattīnaṃ, cakkavattiputtānañca cakkavattiṃ uddissa <hi rend="bold">cintayantānaṃ āgacchati. apanetvā</hi>ti attano ānubhāvena apanetvā. gandhameva hi tassa itare hatthī na sahanti.</p>

<p rend="bodytext"><hi rend="bold">gharadhenuvacchako viyā</hi>ti ghare paricitadhenuyā tattheva <pb ed="P" n="2.0253"/> jātasaṃvaddhavacchako viya. <hi rend="bold">sakalapathavi</hi>nti sakalaṃ jambudīpasaññitaṃ pathaviṃ.</p>

<p rend="subhead">assaratanavaṇṇanā</p>

<p rend="bodytext" n="247"><hi rend="paranum">247</hi><hi rend="dot">.</hi> <hi rend="bold">sindhavakulato</hi>ti sindhavassājānīyakulato.</p>

<p rend="subhead">maṇiratanavaṇṇanā</p>

<p rend="bodytext" n="248"><hi rend="paranum">248</hi><hi rend="dot">.</hi> <hi rend="bold">sakaṭanābhisamapariṇāha</hi>nti pariṇāhato mahāsakaṭassa nābhiyā samappamāṇaṃ. <hi rend="bold">ubhosu antesū</hi>ti heṭṭhā, upari cāti dvīsu antesu. <hi rend="bold">kaṇṇikapariyantato</hi>ti dvinnaṃ kañcanapadumānaṃ kaṇṇikāya pariyantato. <hi rend="bold">muttājālake ṭhapetvā</hi>ti suvisuddhe muttamaye jālake patiṭṭhāpetvā. <hi rend="bold">aruṇuggamanavelā viyā</hi>ti aruṇuggamanasīsena sūriyaudayakkhaṇaṃ upalakkheti.</p>

<p rend="subhead">itthiratanavaṇṇanā</p>

<p rend="bodytext" n="249"><hi rend="paranum">249</hi><hi rend="dot">.</hi> ‘‘itthiratanaṃ pātubhavatī’’ti vatvā kutassā pātubhāvoti dassetuṃ <hi rend="bold">‘‘maddarājakulato’’</hi>tiādi vuttaṃ. maddaraṭṭhaṃ kira jambudīpe abhirūpānaṃ itthīnaṃ uppattiṭṭhānaṃ. tathā hi ‘‘siñcayamahārājassa devī, vessantaramahārājassa devī, bhaddakāpilānī’’ti evamādi itthiratanaṃ maddaraṭṭhe eva uppannaṃ. <hi rend="bold">puññānubhāvenā</hi>ti cakkavattirañño puññatejena.</p>

<p rend="bodytext"><hi rend="bold">saṇṭhānapāripūriyā</hi>ti hatthapādādisarīrāvayavānaṃ susaṇṭhitāya. avayavapāripūriyā hi samudāyapāripūrisiddhi<pb ed="V" n="2.0180"/>. <hi rend="bold">rūpa</hi>nti sarīraṃ ‘‘rūpaṃ tveva saṅkhaṃ gacchatī’’tiādīsu (ma॰ ni॰ 1.306) viya. <hi rend="bold">dassanīyā</hi>ti surūpabhāvena passitabbayuttā. tenāha <pb ed="M" n="2.0198"/> <hi rend="bold">‘‘dissamānāvā’’</hi>tiādi. <hi rend="bold">somanassavasena cittaṃ pasādeti</hi> yoniso cintentānaṃ kammaphalasaddhāya vasena. <hi rend="bold">pasādāvahattā</hi>ti kāraṇavacanena yathā pāsādikatāya vaṇṇapokkharatāsiddhi vuttā, evaṃ dassanīyatāya pāsādikatāsiddhi, abhirūpatāya ca dassanīyatāsiddhi vattabbāti nayaṃ dasseti. paṭilomato vā vaṇṇapokkharatāya <pb ed="P" n="2.0254"/> pāsādikatāsiddhi, pāsādikatāya dassanīyatāsiddhi, dassanīyatāya abhirūpatāsiddhi yojetabbā. evaṃ sarīrasampattivasena abhirūpatādike dassetvā idāni sarīre dosābhāvavasenapi te dassetuṃ <hi rend="bold">‘‘abhirūpā vā’’</hi>tiādi vuttaṃ. tattha yathā pamāṇayuttā, evaṃ ārohapariṇāhayogato ca pāsādikā nātidīghatādayo, evaṃ manussānaṃ dibbarūpatāsampattipīti <hi rend="bold">‘‘appattā dibbavaṇṇa’’</hi>nti vuttaṃ.</p>

<p rend="bodytext"><hi rend="bold">ārohasampatti</hi> vuttā ubbedhena pāsādikabhāvato. <hi rend="bold">pariṇāhasampatti</hi> vuttā kisathūladosābhāvato. <hi rend="bold">vaṇṇasampatti vuttā</hi> vivaṇṇatābhāvato. <hi rend="bold">kāyavipattiyā</hi>ti sarīradosassa. <hi rend="bold">satavāravihatassā</hi>ti sattakkhattuṃ vihatassa, ‘‘satavāravihatassā’’ti ca idaṃ kappāsapicuvasena vuttaṃ, tūlapicuno pana vihananameva natthi. kuṅkumatagaraturukkhayavanapupphāni <hi rend="bold">catujjāti.</hi> ‘‘tamālatagaraturukkhayavanapupphānī’’ti apare.</p>

<p rend="bodytext"><hi rend="bold">aggidaḍḍhā viyā</hi>ti āsanagatena agginā daḍḍhā viya. <hi rend="bold">paṭhamamevā</hi>ti rājānaṃ disvāpi kiccantarappasutā ahutvā kiccantarato paṭhamameva, dassanasamakālaṃ evāti attho. rañño nisajjāya pacchā nipātanaṃ nisīdanaṃ sīlaṃ etissāti <hi rend="bold">pacchānipātinī.</hi> taṃ taṃ attanā rañño kātabbakiccaṃ ‘‘kiṃ karomī’’ti pucchitabbatāya kiṃ karaṇaṃ paṭisāvetīti <hi rend="bold">kiṃkārapaṭissāvinī.</hi></p>

<p rend="bodytext">mātugāmo nāma yebhuyyena saṭhajātiko, itthiratanassa pana taṃ natthīti dassetuṃ <hi rend="bold">‘‘svāssā’’</hi>tiādi vuttaṃ.</p>

<p rend="bodytext"><hi rend="bold">guṇā</hi>ti rūpaguṇā ceva ācāraguṇā ca. <hi rend="bold">purimakammānubhāvenā</hi>ti katassa purimakammassānubhāvena itthiratanassa <pb ed="P" n="2.0255"/> tabbhāvasaṃvattaniyassa purimakammassa ānubhāvena. cakkavattinopi parivārasampattisaṃvattaniyaṃ puññakammaṃ tādisassa phalavisesassa upanissayo hotiyeva. tenāha <hi rend="bold">‘‘cakkavattino</hi> <pb ed="M" n="2.0199"/> <hi rend="bold">puññaṃ upanissāyā’’</hi>ti, etena sesesupi saviññāṇakaratanesu attano <pb ed="V" n="2.0181"/> kammavasena nibbattesupi tesaṃ tesaṃ visesānaṃ tadupanissayatā vibhāvitā evāti daṭṭhabbā. pubbe ekadesavasena labbhamānā pāripūrī rañño cakkavattibhāvūpagamanato paṭṭhāya sabbākāraparipūrā jātā.</p>

<p rend="subhead">gahapatiratanavaṇṇanā</p>

<p rend="bodytext" n="250"><hi rend="paranum">250</hi><hi rend="dot">.</hi> <hi rend="bold">pakatiyā vā</hi>ti sabhāveneva cakkaratanapātubhāvato pubbepi. yādisaṃ rañño cakkavattissa puññabalaṃ nissāya yathāvuttā cakkaratanānubhāvanibbatti, tādisaṃ etassa puññabalaṃ nissāya gahapatiratanassa kammavipākajaṃ dibbacakkhuṃ nibbattetīti āha <hi rend="bold">‘‘cakkaratanānubhāvasahita’’</hi>nti. kāraṇassa hi ekasantatipatitatāya, phalassa ca samānakālikatāya tathāvacanaṃ.</p>

<p rend="subhead">pariṇāyakaratanavaṇṇanā</p>

<p rend="bodytext" n="251"><hi rend="paranum">251</hi><hi rend="dot">.</hi> ‘‘ayaṃ dhammo, ayaṃ adhammo’’tiādinā kammassakatāvabodhanasaṅkhātassa paṇḍitabhāvassa atthitāya <hi rend="bold">paṇḍito. </hi> bāhusaccabyattiyā <hi rend="bold">byatto.</hi> sabhāvasiddhāya medhāsaṅkhātāya pakatipaññāya atthitāya <hi rend="bold">medhāvī.</hi> attano yāthāvabuddhamatthaṃ paresaṃ vibhāvetuṃ pakāsetuṃ samatthatāya <hi rend="bold">vibhāvī. vavatthapetu</hi>nti nicchituṃ.</p>

<p rend="subhead">catuiddhisamannāgatavaṇṇanā</p>

<p rend="bodytext" n="252"><hi rend="paranum">252</hi><hi rend="dot">.</hi> vipaccanaṃ vipāko, vipāko eva <hi rend="bold">vepāko</hi> yathā ‘‘vikatameva vekata’’nti. samaṃ nātisītanāccuṇhatāya avisamaṃ bhuttassa vepāko etissā atthīti samavepākinī, tāya <hi rend="bold">samavepākiniyā.</hi></p>

<p rend="subhead">dhammapāsādapokkharaṇivaṇṇanā</p>

<p rend="bodytext" n="253"><hi rend="paranum">253</hi><hi rend="dot">.</hi> <hi rend="bold">janarāsiṃ kāretvā</hi> tena janarāsinā khaṇitvā <hi rend="bold">na māpesi.</hi> kiñcarahīti āha <hi rend="bold">‘‘rañño panā’’</hi>tiādi. tattha kāraṇaṃ parato āgamissati. <hi rend="bold">ekāya</hi> vedikāya <hi rend="bold">parikkhittā</hi> pokkharaṇiyo<pb ed="P" n="2.0256"/>. <hi rend="bold">pariveṇaparicchedapariyante</hi>ti ettha <hi rend="bold">pariveṇaṃ</hi> nāma samantato vivaṭaṅgaṇabhūtaṃ pokkharaṇiyā <pb ed="V" n="2.0182"/> tīraṃ, tassa paricchedabhūte pariyante <hi rend="bold">ekāya</hi> vedikāya <pb ed="M" n="2.0200"/> parikkhittā pokkharaṇiyo. <hi rend="bold">etadahosī</hi>ti etaṃ ‘‘yaṃnūnāhaṃ imāsu pokkharaṇīsū’’tiādikaṃ ahosīti. <hi rend="bold">sabbotuka</hi>nti sabbesu utūsu pupphanakaṃ. <hi rend="bold">nānāvaṇṇauppalabījādīnī</hi>ti rattanīlādinānāvaṇṇapupphena pupphanakauppalabījādīni. <hi rend="bold">jalajathalajamāla</hi>nti jalajathalajapupphamālaṃ.</p>

<p rend="bodytext" n="254"><hi rend="paranum">254</hi><hi rend="dot">.</hi> <hi rend="bold">paricāravasenā</hi>ti taṅkhaṇikaparicāravasena, idañca paṭhamaṃ paṭṭhapitaniyāmeneva vuttaṃ, pacchā pana yānasayanādīni viya itthiyopi atthikānaṃ pariccattā eva. tenāha ‘‘itthīhipī’’tiādi. <hi rend="bold">pariccāgavasenā</hi>ti nirapekkhapariccāgavasena. dīyatīti <hi rend="bold">dānaṃ,</hi> deyyavatthu. taṃ aggīyati nissajjīyati etthāti <hi rend="bold">dānaggaṃ,</hi> parivesanaṭṭhānaṃ. <hi rend="bold">tādisāni atthī</hi>ti yādisāni rañño dānagge khomasukhumādīni vatthāni, tādisāni <hi rend="bold">yesaṃ</hi> attano santakāni santi. <hi rend="bold">ohāyā</hi>ti pahāya tattheva ṭhapetvā. attho atthi yesaṃ teti <hi rend="bold">atthikā.</hi> evaṃ <hi rend="bold">anatthikā</hi>pi daṭṭhabbā.</p>

<p rend="bodytext" n="255"><hi rend="paranum">255</hi><hi rend="dot">.</hi> <hi rend="bold">kalahasaddopī</hi>ti <hi rend="bold">pi</hi>-saddena dānādhippāyena gehato nīhataṃ puna gehaṃ pavesetuṃ na yuttanti imamatthaṃ samucceti. tenāha <hi rend="bold">‘‘na kho etaṃ amhākaṃ patirūpa’’</hi>ntiādi (dī॰ ni॰ 2.255).</p>

<p rend="bodytext" n="257"><hi rend="paranum">257</hi><hi rend="dot">.</hi> <hi rend="bold">uṇhīsamatthake</hi>ti sikhāpariyantamatthake. <hi rend="bold">paricchedamatthake</hi>ti pāsādaṅgaṇaparicchedassa matthake.</p>

<p rend="bodytext" n="258"><hi rend="paranum">258</hi><hi rend="dot">.</hi> <hi rend="bold">haratī</hi>ti ativiya pabhassarabhāvena cakkhūni paṭiharantaṃ duddikkhatāya diṭṭhiyo harati apanentaṃ <pb ed="P" n="2.0257"/> viya hoti. taṃ pana haraṇaṃ nesaṃ paripphandanenāti āha <hi rend="bold">‘‘phandāpetī’’</hi>ti.</p>

<p rend="centre">paṭhamabhāṇavāravaṇṇanā niṭṭhitā.</p>

<p rend="subhead">jhānasampattivaṇṇanā</p>

<p rend="bodytext" n="260"><hi rend="paranum">260</hi><hi rend="dot">.</hi> <hi rend="bold">mahatiyā iddhiyā</hi>ti mahantena icchitatthasamijjhanena. <hi rend="bold">tesaṃyeva</hi> icchiticchitatthānaṃ. <hi rend="bold">‘‘anubhavitabbāna’’</hi>nti <pb ed="V" n="2.0183"/> iminā ānubhāva-saddassa kammasādhanataṃ dasseti. pubbe sampannaṃ katvā deyyadhammapariccāgassa katabhāvaṃ dassento <hi rend="bold">‘‘sampattipariccāgassā’’</hi>ti āha. attānaṃ dameti etenāti <hi rend="bold">damo.</hi></p>

<p rend="subhead">bodhisattapubbayogavaṇṇanā</p>

<p rend="bodytext"><hi rend="bold">assā</hi>ti <pb ed="M" n="2.0201"/> mahāsudassanarañño. <hi rend="bold">eko thero</hi>ti appaññāto nāmagottato aññataro puthujjano thero. <hi rend="bold">theraṃ disvā</hi>ti aññatarasmiṃ rukkhamūle nisinnaṃ disvā. <hi rend="bold">kaṭṭhattharaṇa</hi>nti kaṭṭhamayaṃ attharaṇaṃ, dāruphalakanti attho.</p>

<p rend="bodytext"><hi rend="bold">paribhogabhājana</hi>nti pānīyaparibhojanīyādiparibhogayogyaṃ bhājanaṃ. <hi rend="bold">ārakaṇṭaka</hi>nti sūcivijjhanakakaṇṭakaṃ. <hi rend="bold">pipphalika</hi>nti khuddakasatthakaṃ. <hi rend="bold">udakatumbaka</hi>nti kuṇḍikaṃ.</p>

<p rend="bodytext"><hi rend="bold">kūṭāgāradvāreyeva nivattesī</hi>ti kūṭāgāraṃ paviṭṭhakālato paṭṭhāya tesaṃ micchāvitakkānaṃ pavattiyā okāsaṃ nādāsi.</p>

<p rend="bodytext" n="261"><hi rend="paranum">261</hi><hi rend="dot">.</hi> <hi rend="bold">kasiṇameva paññāyati</hi> mahāpurisassa tattha tattha katādhikārattā, tesañca padesānaṃ suparikammakatakasiṇasadisattā.</p>

<p rend="bodytext" n="262"><hi rend="paranum">262</hi><hi rend="dot">.</hi> <hi rend="bold">cattāri jhānānī</hi>ti cattāri kasiṇajjhānāni. kasiṇajjhānappamaññānaṃyeva vacanaṃ tāsaṃ tadā ādaragāravavasena nibbattitattā. mahābodhisattānañhi arūpajjhānesu <pb ed="P" n="2.0258"/> ādaro natthi, abhiññāpadaṭṭhānataṃ pana sandhāya tānipi nibbattenti, tasmā mahāsatto tāpasaparibbājakakāle yattake lokiyaguṇe nibbatteti, te sabbepi tadā nibbattesiyeva. tenāha <hi rend="bold">‘‘mahāpuriso panā’’</hi>tiādi.</p>

<p rend="subhead">caturāsītinagarasahassādivaṇṇanā</p>

<p rend="bodytext" n="263"><hi rend="paranum">263</hi><hi rend="dot">.</hi> <hi rend="bold">abhiharitabbabhatta</hi>nti upanetabbabhattaṃ.</p>

<p rend="bodytext" n="264"><hi rend="paranum">264</hi><hi rend="dot">.</hi> <hi rend="bold">nibaddhavatta</hi>nti pubbe upanibaddhaṃ pākavattaṃ.</p>

<p rend="subhead">subhaddādeviupasaṅkamanavaṇṇanā</p>

<p rend="bodytext" n="265"><hi rend="paranum">265</hi><hi rend="dot">.</hi> <hi rend="bold">āvaṭṭetvā</hi>ti <pb ed="V" n="2.0184"/> ativisitvā. yaṃ yaṃ rañño icchitaṃ dānūpakaraṇañceva bhogūpakaraṇañca, tassa tassa tatheva samiddhabhāvaṃ vitthavati.</p>

<p rend="bodytext" n="266"><hi rend="paranum">266</hi><hi rend="dot">.</hi> sace pana rājā jīvite chandaṃ janeyya, ito parampi ciraṃ kālaṃ tiṭṭheyya mahiddhiko mahānubhāvoti evaṃ mahajjhāsayā devī bhogesu, jīvite ca rājānaṃ sāpekkhaṃ kātuṃ vāyami. tena vuttaṃ ‘‘mā <pb ed="M" n="2.0202"/> heva kho rājā’’tiādi. tenevāha <hi rend="bold">‘‘tassa kālaṅkiriyaṃ anicchamānā’’</hi>tiādi. <hi rend="bold">chandaṃ janehī</hi>ti ettha <hi rend="bold">chanda</hi>-saddo taṇhāpariyāyoti āha <hi rend="bold">‘‘pemaṃ uppādehī’’</hi>ti. apekkhati ārammaṇaṃ etāya na vissajjetīti <hi rend="bold">apekkhā,</hi> taṇhā.</p>

<p rend="bodytext" n="267"><hi rend="paranum">267</hi><hi rend="dot">.</hi> <hi rend="bold">garahitā</hi>ti ettha kehi garahitā, kasmā ca garahitāti antolīnaṃ codanaṃ vissajjento <hi rend="bold">‘‘buddhehī’’</hi>tiādimāha, tena viññugarahitattā, duggatisaṃvattaniyato ca sāpekkhakālakiriyā parivajjetabbāti dasseti.</p>

<p rend="bodytext" n="268"><hi rend="paranum">268</hi><hi rend="dot">.</hi> <hi rend="bold">ekamantaṃ gantvā</hi>ti rañño cakkhupathaṃ vijahitvā.</p>

<p rend="subhead">brahmalokūpagamanavaṇṇanā</p>

<p rend="bodytext" n="269"><hi rend="paranum">269</hi><hi rend="dot">.</hi> <hi rend="bold">soṇassā</hi>ti koḷivīsassa soṇassa. <hi rend="bold">ekā bhattapātī</hi>ti ekaṃ bhattavaḍḍhitakaṃ. <hi rend="bold">tādisaṃ bhatta</hi>nti tathārūpaṃ garuṃ madhuraṃ siniddhaṃ bhattaṃ. <hi rend="bold">bhuttāna</hi>nti bhuttavantānaṃ.</p>

<p rend="bodytext" n="271"><hi rend="paranum">271</hi><hi rend="dot">.</hi> <hi rend="bold">dāsamanussā</hi>ti dāsā ceva āyuttakamanussā ca.</p>

<p rend="bodytext">idāni yathāvuttāya rañño mahāsudassanassa bhogasampattiyā kammasarikkhataṃ uddharanto <hi rend="bold">‘‘etāni panā’’</hi>tiādimāha, taṃ suviññeyyameva.</p>

<p rend="bodytext" n="272"><hi rend="paranum">272</hi><hi rend="dot">.</hi> <hi rend="bold">ādito</hi> <pb ed="P" n="2.0259"/> <hi rend="bold">paṭṭhāyā</hi>ti samudāgamanato paṭṭhāya. yattha taṃ puññaṃ āyūhitaṃ, yato sā sampatti nibbattā, tato tatiyattabhāvato pabhuti. mahāsudassanassa jātakadesanā hi tadā samudāgamanato paṭṭhāya bhagavatā desitāti. <hi rend="bold">paṃsvāgārakīḷaṃ viyā</hi>ti yathā nāma dārakā paṃsūhi vāpigehabhojanādīni <pb ed="V" n="2.0185"/> dassentā yathāruci kīḷitvā gamanakāle sabbaṃ taṃ vidhaṃsentā gacchanti, evameva bhagavā mahāsudassanakāle attanā anubhūtaṃ dibbasampattisadisaṃ acinteyyānubhāvasampattiṃ vitthārato dassetvā puna attano desanaṃ ādīnavanissaraṇadassanavasena vivaṭṭābhimukhaṃ viparivattento ‘‘sabbā sā sampatti aniccatāya vipariṇatā vidhaṃsitā’’ti <hi rend="bold">dassento ‘‘passānandā’’tiādimāha. vipariṇatā</hi>ti vipariṇāmaṃ sabhāvavigamaṃ gatā. tenāha <hi rend="bold">‘‘pakativijahanenā’’</hi>tiādi. <hi rend="bold">pakatī</hi>ti sabhāvadhammānaṃ udayavayaparicchinno <pb ed="M" n="2.0203"/> kakkhaḷaphusanādisabhāvo, so bhaṅgakkhaṇato paṭṭhāya jahito, pariccajanto sabbaso nattheva. tenāha <hi rend="bold">‘‘nibbutapadīpo viya apaññattikabhāvaṃ gatā’’</hi>ti.</p>

<p rend="bodytext"><hi rend="bold">ettāvatā</hi>ti ādito paṭṭhāya pavattena ettakena desanāmaggena. anekāni vassakoṭisatasahassāniyeva ubbedho etissāti <hi rend="bold">anekavassakoṭisatasahassubbedhā. aniccalakkhaṇaṃ ādāyā</hi>ti taṃ sampattigataṃ aniccalakkhaṇaṃ desanāya gahetvā vibhāvetvā. yathā nisseṇimuccane tādisaṃ satahatthubbedhaṃ rukkhaṃ pakatipurisena ārohituṃ na sakkā, evaṃ aniccatāvibhāvanena tassā sampattiyā apekkhānisseṇimuccane <pb ed="P" n="2.0260"/> kenaci ārohituṃ na sakkāti āha <hi rend="bold">‘‘aniccalakkhaṇaṃ ādāya nisseṇiṃ muñcanto viyā’’</hi>ti. <hi rend="bold">tenevā</hi>ti yathāvuttakāraṇeneva, ādito sātisayaṃ kāmesu assādaṃ dassetvāpi upari nesaṃ ‘‘passānandā’’tiādinā ādīnavaṃ, okāraṃ, saṃkilesaṃ, nekkhamme ānisaṃsañca vibhāvetvā desanāya niṭṭhāpitattā. <hi rend="bold">pubbe</hi>ti atītakāle. <hi rend="bold">vasabharājā</hi>ti vasabhanāmako sīhaḷamahārājā.</p>

<p rend="bodytext"><hi rend="bold">udakapupphuḷādayo</hi>ti <hi rend="bold">ādi</hi>-saddena tiṇagge ussāvabinduādike saṅgaṇhāti.</p>

<p rend="bodytext"><hi rend="bold">mahāsudassanassa panā</hi>ti <hi rend="bold">pana</hi>-saddo visesatthajotano, tena mahāsudassanamahārājā jhānābhiññāsamāpattiyo nibbattesi, tadaggena parisuddhe ca samaṇabhāve patiṭṭhito, yato vidhuya eva kāmavitakkādisamaṇabhāvasaṃkilesaṃ suññāgāraṃ pāvisi, evaṃbhūtassāpi tassa kālaṃ kiriyato sattame divase sabbā cakkavattisampatti antarahitā, na tato paraṃ, aho acchariyamanusso anaññasādhāraṇaguṇavisesoti imaṃ visesaṃ dasseti.</p>

<p rend="bodytext"><hi rend="bold">anāruḷha</hi>nti ‘‘rājā kira pubbe gahapatikule nibbattī’’tiādinā, (dī॰ ni॰ aṭṭha॰ 2.260) ‘‘puna theraṃ āmantesī’’tiādinā (dī॰ ni॰ aṭṭha॰ 2.272) ca vuttamatthaṃ <pb ed="V" n="2.0186"/> sandhāyāha. so hi imasmiṃ sutte saṅgītiṃ anāruḷho, aññattha pana āgato imissā desanāya piṭṭhivattakabhāvena. yaṃ panettha atthato na vibhattaṃ, taṃ suviññeyyaṃ evāti.</p>

<trailer rend="centre">mahāsudassanasuttavaṇṇanāya līnatthappakāsanā.</trailer>
</div>

<div id="dn2_5" n="dn2_5" type="sutta">
<head rend="chapter">5. janavasabhasuttavaṇṇanā</head>

<p rend="subhead">nātikiyādibyākaraṇavaṇṇanā</p>

<p rend="bodytext" n="273-275"><hi rend="paranum">273-275</hi><hi rend="dot">.</hi> <hi rend="bold">‘‘parito’’</hi>ti <pb ed="P" n="2.0261"/><pb ed="V" n="2.0187"/><pb ed="M" n="2.0204"/> padaṃ yathā samantatthavācako, evaṃ samīpatthavācakopi hotīti <hi rend="bold">samantā sāmantā</hi>ti attho vutto. āmeḍitena pana samantattho jotito. yassa pana sāmantā janapadesu ‘‘nātike viharatī’’ti vuttattā nātikassāti viññāto yamattho. yassa parito janapadesu byākaroti, tattha paricārakārakānaṃ byākaraṇaṃ avuttasiddhaṃ, nidassanavasena vā tassa vakkhamānattā ‘‘parito parito janapadesu’’ icceva vuttaṃ. <hi rend="bold">paricārake</hi>ti upāsake. tenāha <hi rend="bold">‘‘buddhadhammasaṅghānaṃ paricārake’’</hi>ti. <hi rend="bold">upapattīsū</hi>ti nibbattīsu. <hi rend="bold">ñāṇagatipuññānaṃ upapattīsū</hi>ti ettha <hi rend="bold">ñāṇagatūpapatti</hi> nāma tassa tassa maggañāṇagamanassa nibbatti. yaṃ sandhāya vuttaṃ ‘‘pañcannaṃ orambhāgiyānaṃ parikkhayā’’tiādi. <hi rend="bold">puññūpapatti</hi> nāma taṃtaṃdevanikāyūpapatti. <hi rend="bold">sabbatthā</hi>ti ‘‘vajjimallesū’’tiādike sabbattha catūsupi padesu. <hi rend="bold">purimesū</hi>ti pāḷiyaṃ vutte sandhāyāha. <hi rend="bold">dasasuyevā</hi>ti tesu eva dasasu janapadesu. <hi rend="bold">paricārake byākaroti</hi> byakātabbānaṃ bahūnaṃ tattha labbhanato. nātike bhavā <hi rend="bold">nātikiyā.</hi></p>

<p rend="bodytext"><hi rend="bold">niṭṭhaṅgatā</hi>ti niṭṭhaṃ nicchayaṃ upagatā.</p>

<p rend="subhead">ānandaparikathāvaṇṇanā</p>

<p rend="bodytext" n="276"><hi rend="paranum">276</hi><hi rend="dot">.</hi> yasmā saṅghasuppaṭipatti nāma dhammasudhammatāya, dhammasudhammatā ca buddhasubuddhatāya, tasmā ‘‘aho dhammo, aho saṅgho’’ti dhammasaṅghaguṇakittanāpi atthato buddhaguṇakittanā eva hotīti ‘‘bhagavantaṃ <pb ed="P" n="2.0262"/> kittayamānarūpā’’ti padassa ‘‘aho dhammo’’tiādināpi attho vutto.</p>

<p rend="bodytext" n="278"><hi rend="paranum">278</hi><hi rend="dot">.</hi> <hi rend="bold">ñāṇagatī</hi>ti <pb ed="V" n="2.0188"/> ‘‘pañcannaṃ orambhāgiyānaṃ saṃyojanānaṃ parikkhayā’’tiādinā āgataṃ pahātabbapahānavasena pavattaṃ maggañāṇagamanaṃ. yasmā tassā eva ñāṇagatiyā vasena tassa tassa ariyapuggalassa opapātikatādiviseso, tasmā taṃ tādisaṃ tassa abhisamparāyaṃ sandhāyāha <hi rend="bold">‘‘ñāṇābhisamparāyamevā’’</hi>ti.</p>

<p rend="bodytext" n="279"><hi rend="paranum">279</hi><hi rend="dot">.</hi> upasantaṃ <pb ed="M" n="2.0205"/> pati sammati ālokīyatīti <hi rend="bold">upasantapatiso. upasantadassano</hi> upasantaussanno. <hi rend="bold">bhātirivā</hi>ti ettha <hi rend="bold">ra</hi>-kāro padasandhikaro, <hi rend="bold">iva</hi>-saddo bhusatthoti āha <hi rend="bold">‘‘ativiya bhātī’’</hi>ti.</p>

<p rend="subhead">janavasabhayakkhavaṇṇanā</p>

<p rend="bodytext" n="280"><hi rend="paranum">280</hi><hi rend="dot">.</hi> jeṭṭhakabhāvena jane vasabhasadisoti janavasabhoti assa devaputtassa nāmaṃ ahosi.</p>

<p rend="bodytext"><hi rend="bold">ito devalokā cavitvā</hi> sattakkhattuṃ manussaloke rājabhūtassa. manussalokā cavitvā sattakkhattuṃ devabhūtassa. <hi rend="bold">etthevā</hi>ti etasmiṃyeva cātumahārājikabhave, etthāpi vessavaṇassa sahabyatāvasena.</p>

<p rend="bodytext" n="281"><hi rend="paranum">281</hi><hi rend="dot">.</hi> āsisanaṃ <hi rend="bold">āsā,</hi> patthanā. āsāsīsena cettha kattukamyatākusalacchandaṃ vadati. tenevāha <hi rend="bold">‘‘sakadāgāmimaggatthāyā’’</hi>tiādi. <hi rend="bold">yadagge</hi>ti ettha <hi rend="bold">agga</hi>-saddo ādipariyāyoti āha <hi rend="bold">‘‘taṃ divasaṃ ādiṃ katvā’’</hi>ti. <hi rend="bold">‘‘purimaṃ…pe॰… avinipāto’’</hi>ti idaṃ yathā tattakaṃ kālaṃ sugatito sugatūpapattiyeva <pb ed="P" n="2.0263"/> ahosi, tathā katūpacitakusalakammattā. phussassa sammāsambuddhassa kālato pabhuti hi sambhatavivaṭṭūpanissayakusalasambhāro esa devaputto. <hi rend="bold">anacchariya</hi>nti anu anu acchariyaṃ. tenāha <hi rend="bold">‘‘punappunaṃ acchariyamevā’’</hi>ti. <hi rend="bold">sayaṃparisāyā</hi>ti sakāya parisāya. <hi rend="bold">bhagavato diṭṭhasadisamevā</hi>ti āvajjanasamanantaraṃ yathā te bhagavato catuvīsatisatasahassamattā sattā ñāṇagatito diṭṭhā, evaṃ tumhehi diṭṭhasadisameva. <hi rend="bold">vessavaṇassa sammukhā sutaṃ</hi> mayāti vadati.</p>

<p rend="subhead">devasabhāvaṇṇanā</p>

<p rend="bodytext" n="282"><hi rend="paranum">282</hi><hi rend="dot">.</hi> <hi rend="bold">vassūpanāyikasaṅgahattha</hi>nti <pb ed="V" n="2.0189"/> vassūpanāyikāya ārakkhāsaṃvidhānavasena bhikkhūnaṃ saṅgahaṇatthaṃ ‘‘vassūpagatā bhikkhū evaṃ sukhena samaṇadhammaṃ karontī’’ti, <hi rend="bold">pavāraṇasaṅgaho</hi> panassa pavāretvā satthu santikaṃ gacchantānaṃ bhikkhūnaṃ antarāmagge parissayapariharaṇatthaṃ. dhammassavanatthaṃ dūraṭṭhānaṃ <pb ed="M" n="2.0206"/> gacchantesupi eseva nayo. attanāpi āgantvā dhammassavanatthaṃ sannipatiyeva. <hi rend="bold">etthetthā</hi>ti ettha ettha ayyānaṃ vasanaṭṭhāne.</p>

<p rend="bodytext"><hi rend="bold">tadāpī</hi>ti ‘‘purimāni bhante divasānī’’ti vuttakālepi. <hi rend="bold">eteneva kāraṇenā</hi>ti vassūpanāyikanimittameva. tenāha pāḷiyaṃ ‘‘tadahuposathe pannarase vassūpanāyikāyā’’tiādi. āsanepi nisajjāya sudhammāya devasabhāya paṭhamaṃ devesu tāvatiṃsesu nisinnesu tassā catūsu dvāresu cattāro mahārājāno nisīdanti, idaṃ nesaṃ āsane nisajjāya cārittaṃ hoti.</p>

<p rend="bodytext"><hi rend="bold">yenatthenā</hi>ti yena kiccena yena payojanena. <hi rend="bold">ārakkhattha</hi>nti ārakkhabhūtamatthaṃ. vuttaṃ vacanaṃ etesanti <hi rend="bold">vuttavacanā,</hi> mahārājāno.</p>

<p rend="bodytext" n="283"><hi rend="paranum">283</hi><hi rend="dot">.</hi> <hi rend="bold">atikkamitvā</hi>ti abhibhavitvā.</p>

<p rend="subhead">sanaṅkumārakathāvaṇṇanā</p>

<p rend="bodytext" n="284"><hi rend="paranum">284</hi><hi rend="dot">.</hi> abhisambhavituṃ adhigantuṃ asakkuṇeyyo <hi rend="bold">anabhisambhavanīyo.</hi> tenāha <hi rend="bold">‘‘appattabbo’’</hi>tiādi. cakkhuyeva patho rūpadassanassa maggo upāyoti cakkhupatho, tasmiṃ <hi rend="bold">cakkhupathasmi</hi>nti āha <hi rend="bold">‘‘cakkhupasāde’’</hi>ti, cakkhussa gocarayoggo vā <hi rend="bold">cakkhupatho</hi>ti āha <hi rend="bold">‘‘āpāthe vā’’</hi>ti. <hi rend="bold">nābhibhavatī</hi>ti na abhibhavati, gocarabhāvaṃ <pb ed="P" n="2.0264"/> na gacchatīti attho. <hi rend="bold">heṭṭhā heṭṭhā</hi>ti tāvatiṃsato paṭṭhāya heṭṭhā heṭṭhā, na cātumahārājikato paṭṭhāya, nāpi brahmapārisajjato paṭṭhāya. ‘‘cātumahārājikā hi tāvatiṃsānaṃ yathā jātirūpāni passituṃ sakkonti, tathā brahmāno heṭṭhimā uparimāna’’nti keci, taṃ na yuttaṃ. na hi heṭṭhimā brahmāno uparimānaṃ mūlapaṭisandhirūpaṃ passituṃ sakkonti, māpitameva passituṃ sakkontīti daṭṭhabbaṃ.</p>

<p rend="bodytext"><hi rend="bold">suṇantova</hi> <pb ed="V" n="2.0190"/> <hi rend="bold">niddaṃ okkamī</hi>ti gatiyo upadhārento bahi visaṭavitakkavicchedena saṅkocaṃ āpannacittatāya. <hi rend="bold">mayhaṃ ayyakassā</hi>ti bhagavantaṃ sandhāya vadati.</p>

<p rend="bodytext">pañca sikhā etassāti pañcasikho, pañcasikho viya <hi rend="bold">pañcasikho</hi>ti āha <hi rend="bold">‘‘pañcasikhagandhabbasadiso’’</hi>ti. <hi rend="bold">mamāyantī</hi>ti piyāyanti.</p>

<p rend="bodytext" n="285"><hi rend="paranum">285</hi><hi rend="dot">.</hi> <hi rend="bold">sumutto</hi>ti <pb ed="M" n="2.0207"/> saradosehi suṭṭhu mutto. yehi pittasemhādīhi palibuddhattā saro avissaṭṭho siyā, tadabhāvato vissaṭṭhoti dassento āha <hi rend="bold">‘‘apalibuddho’’</hi>ti. viññāpetīti <hi rend="bold">viññeyyo,</hi> antogadhahetuattho kattusādhano esa viññeyyasaddoti āha <hi rend="bold">‘‘atthaviññāpano’’</hi>ti. sarassa madhuratā nāma maddavanti āha <hi rend="bold">‘‘madhuro mudū’’</hi>ti. savanaṃ arahatīti <hi rend="bold">savanīyo.</hi> savanārahatāya ca āpāthasukhatāyāti āha <hi rend="bold">‘‘kaṇṇasukho’’</hi>ti. <hi rend="bold">bindū</hi>ti piṇḍito. ākoṭitabhinnakaṃsasaddo viya anekāvayavo ahutvā niravayavo, ekabhāvoti attho. tenāha <hi rend="bold">‘‘ekagghano’’</hi>ti, etenevassa avisāritā saṃvaṇṇitā daṭṭhabbā. gambhīruppattiṭṭhānatāya cassa gambhīratāti āha <hi rend="bold">‘‘nābhimūlato’’</hi>tiādi. <hi rend="bold">evaṃ samuṭṭhito</hi>ti jīvhādippahāramattasamuṭṭhito. <hi rend="bold">amadhuro ca hoti</hi> uppattiṭṭhānānaṃ parilahubhāvato. <hi rend="bold">na ca dūraṃ sāveti</hi> vīrabhāvābhāvato. <hi rend="bold">ninnādī</hi> suvipulabhāvato savisesaṃ ninnādo, pāsaṃsaninnādo vā. tenāha <hi rend="bold">‘‘mahāmegha…pe॰… yutto’’</hi>ti.</p>

<p rend="bodytext"><hi rend="bold">pacchimaṃ pacchima</hi>nti dutiyaṃ, catutthaṃ, chaṭṭhaṃ, aṭṭhamañca padaṃ. <hi rend="bold">purimassa purimassā</hi>ti yathākkamaṃ paṭhamassa, tatiyassa, pañcamassa, sattamassa ca. <hi rend="bold">atthoyevā</hi>ti atthaniddeso eva. vissaṭṭhatā hissa viññeyyatāya veditabbā, mañjubhāvo savanīyatāya, bindubhāvo avisāritāya, gambhīrabhāvo ninnāditāyāti. <hi rend="bold">yathāparisa</hi>nti ettha <hi rend="bold">yathā</hi>-saddo parimāṇavācī, na pakārādivācīti āha <hi rend="bold">‘‘yattakā</hi> <pb ed="P" n="2.0265"/> <hi rend="bold">parisā’’</hi>ti, tena parisappamāṇaṃ evassa saro niccharati, ayamassa dhammatāti dasseti. tenāha <hi rend="bold">‘‘tattakamevā’’</hi>tiādi.</p>

<p rend="bodytext">‘‘ye hi kecī’’tiādi ‘‘yāvañca so bhagavā’’tiādinā vuttassa atthassa hetukittanavasena samatthanaṃ saraṇesu nesaṃ niccasevanena, sīlesu ca patiṭṭhāpanena chakāmasaggasampattianuppādanato. tenāha <hi rend="bold">‘‘ye hi keci…pe॰… vadatī’’</hi>ti. <hi rend="bold">nibbematikagahitasaraṇe</hi>ti maggenāgatasaraṇagamane. te hi sabbaso samugghātitavicikicchatāya ratanattaye aveccappasādena samannāgatāyeva, pothujjanikasaddhāya vasena buddhādīnaṃ guṇe ogāhetvā <pb ed="V" n="2.0191"/> jānanti, aparaneyyabuddhino te pariyāyato nibbematikagahitasaraṇā veditabbā. <hi rend="bold">gandhabbadevagaṇa</hi>nti gandhabbadevasamūhaṃ. tukā <pb ed="M" n="2.0208"/> vuccati khīriṇī yā tukātipi vuccati. tassā cuṇṇaṃ <hi rend="bold">tukāpiṭṭhaṃ.</hi> taṃ koṭṭetvā pakkhittaṃ ghanaṃ nirantaracitaṃ hutvā tiṭṭhati.</p>

<p rend="subhead">bhāvitaiddhipādavaṇṇanā</p>

<p rend="bodytext" n="287"><hi rend="paranum">287</hi><hi rend="dot">.</hi> <hi rend="bold">supaññattā</hi>ti suṭṭhu pakārehi ñāpitā bodhitā, asaṅkarato vā ṭhapitā, taṃ pana bodhanaṃ, asaṅkarato ṭhapanañca atthato desanā evāti āha <hi rend="bold">‘‘sukathitā’’</hi>ti. <hi rend="bold">ijjhanaṭṭhenā</hi>ti samijjhanaṭṭhena, nippajjanassa kāraṇabhāvenāti attho. <hi rend="bold">patiṭṭhānaṭṭhenā</hi>ti adhiṭṭhānaṭṭhena. iddhiyā pādoti <hi rend="bold">iddhipādo,</hi> iddhiyā adhigamupāyoti attho. tena hi yasmā uparūpari visesasaṅkhātaṃ iddhiṃ pajjanti pāpuṇanti, tasmā ‘‘pādo’’ti vuccati. ijjhatīti <hi rend="bold">iddhi,</hi> samijjhati nippajjatīti attho. iddhi eva pādo <hi rend="bold">iddhipādo,</hi> iddhikoṭṭhāsoti attho. evaṃ tāva ‘‘cattāro iddhipādā’’ti ettha attho veditabbo. <hi rend="bold">iddhipahonakatāyā</hi>ti iddhiyā nipphādane samatthabhāvāya. <hi rend="bold">iddhivisavitāyā</hi>ti iddhiyā nipphādane yogyabhāvāya. anekatthattā hi dhātūnaṃ yogyattho <hi rend="bold">vi</hi>-pubbo <pb ed="P" n="2.0266"/> <hi rend="bold">su</hi>-saddo, visavanaṃ vā pajjanaṃ <hi rend="bold">visavitā,</hi> tattha kāmakāritā visavitā. tenāha <hi rend="bold">‘‘punappuna’’</hi>ntiādi. <hi rend="bold">iddhivikubbanatāyā</hi>ti vikubbaniddhiyā vividharūpakaraṇāya. tenāha <hi rend="bold">‘‘nānappakārato katvā dassanatthāyā’’</hi>ti.</p>

<p rend="bodytext">‘‘chandañca bhikkhu adhipatiṃ karitvā labhati samādhiṃ, labhati cittassekaggataṃ, ayaṃ vuccati chandasamādhī’’ti (vibha॰ 432) imāya pāḷiyā chandādhipati samādhi <hi rend="bold">chandasamādhī</hi>ti adhipatisaddalopaṃ katvā samāso vuttoti viññāyati, adhipatisaddatthadassanavasena pana <hi rend="bold">‘‘chandahetuko, chandādhiko vā samādhi chandasasamādhī’’</hi>ti <hi rend="bold">aṭṭhakathāyaṃ</hi>vuttanti veditabbaṃ. <hi rend="bold">‘‘padhānabhūtā</hi>ti vīriyabhūtā’’ti keci vadanti. saṅkhatasaṅkhārādinivattanatthañhi padhānaggahaṇanti. atha vā taṃ taṃ visesaṃ saṅkharotīti <hi rend="bold">saṅkhāro,</hi> sabbampi vīriyaṃ. tattha catukiccasādhakato aññassa nivattanatthaṃ padhānaggahaṇanti <hi rend="bold">padhānabhūtā</hi> seṭṭhabhūtāti attho. catubbidhassa pana vīriyassa adhippetattā bahuvacananiddeso kato. visuṃ samāsayojanavasena yo pubbe iddhipādattho pādassa upāyatthataṃ, koṭṭhāsatthatañca gahetvā yathāyogavasena idha <pb ed="M" n="2.0209"/> vutto, so vakkhamānānaṃ paṭilābhapubbabhāgānaṃ kattukaraṇiddhibhāvaṃ, uttaracūḷabhājanīye vā vuttehi chandādīhi iddhipādehi sādhetabbāya iddhiyā kattiddhibhāvaṃ, chandādīnañca karaṇiddhibhāvaṃ sandhāya vuttoti veditabbo, tasmā ‘‘ijjhanaṭṭhena iddhī’’ti ettha kattuattho, karaṇattho ca ekajjhaṃ gahetvā <pb ed="V" n="2.0192"/> vuttoti kattuatthaṃ tāva dassetuṃ ‘‘nipphattipariyāyena ijjhanaṭṭhena vā’’ti vatvā itaraṃ dassento <hi rend="bold">‘‘ijjhanti</hi> <pb ed="P" n="2.0267"/> <hi rend="bold">etāyā’’</hi>tiādimāha. <hi rend="bold">vutta</hi>nti kattha vuttaṃ? iddhipādavibhaṅgapāṭhe. (vibha॰ 434) <hi rend="bold">tathābhūtassā</hi>ti tenākārena bhūtassa, te chandādidhamme paṭilabhitvā ṭhitassāti attho. <hi rend="bold">‘‘vedanākkhandho’’</hi>tiādīhi chandādayo antokatvā cattāropi khandhā kathitā. <hi rend="bold">sesesū</hi>ti sesiddhipādesu.</p>

<p rend="bodytext">vīriyiddhipādaniddese ‘‘vīriyasamādhipadhānasaṅkhārasamannāgata’’nti dvikkhattuṃ vīriyaṃ āgataṃ. tattha purimaṃ samādhivisesanaṃ ‘‘vīriyādhipati samādhi vīriyasamādhī’’ti, dutiyaṃ samannāgamaṅgadassanaṃ. dveyeva hi sabbattha samannāgamaṅgāni, samādhi, padhānasaṅkhāro ca. chandādayo hi samādhivisesanāni, padhānasaṅkhāro pana padhānavacaneneva visesito, na chandādīhīti na idha vīriyādhipatitā padhānasaṅkhārassa vuttā hoti. vīriyañca samādhiṃ visesetvā ṭhitameva, samannāgamaṅgavasena pana padhānasaṅkhāravacanena vuttanti nāpi dvīhi vīriyehi samannāgamo vutto hoti. yasmā pana chandādīhi visiṭṭho samādhi, tathāvisiṭṭheneva ca tena sampayutto padhānasaṅkhāro, sesadhammā ca, tasmā samādhivisesanānaṃ vasena cattāro iddhipādā vuttā, visesanabhāvo ca chandādīnaṃ taṃtaṃavassayadassanavasena hotīti ‘‘chandasamādhi…pe॰… iddhipāda’’nti ettha nissayatthepi pāda-sadde upāyatthena chandādīnaṃ iddhipādatā vuttā hoti. teneva hi abhidhamme <hi rend="bold">uttaracūḷabhājanīye</hi> (vibha॰ 456) ‘‘cattāro iddhipādā chandiddhipādo’’tiādinā chandādīnameva iddhipādatā vuttā. <hi rend="bold">pañhapucchake</hi> (vibha॰ 457 ādayo) ‘‘cattāro iddhipādā idha bhikkhu chandasamādhī’’tiādinā <pb ed="P" n="2.0268"/> ca uddesaṃ katvāpi puna chandādīnaṃyeva kusalādibhāvo vibhatto. upāyiddhipādadassanatthameva hi nissayiddhipādadassanaṃ kataṃ, aññathā catubbidhatā na siyāti. ayamettha pāḷivasena atthavinicchayo veditabbo. idāni paṭilābhapubbabhāgānaṃ vasena iddhipāde vibhajitvā dassetuṃ <hi rend="bold">‘‘apicā’’</hi>tiādi <pb ed="M" n="2.0210"/> vuttaṃ, taṃ suviññeyyameva. idha iddhipādakathā saṅkhepeneva vuttāti āha <hi rend="bold">‘‘vitthārena pana…pe॰… vuttā’’</hi>ti.</p>

<p rend="bodytext"><hi rend="bold">kecī</hi>ti abhayagirivāsino. tesu hi ekacce ‘‘iddhi nāma anipphannā’’ti vadanti, ekacce ‘‘iddhipādo pana anipphanno’’ti vadanti, <hi rend="bold">anipphanno</hi>ti ca paramatthato asiddho, natthīti attho. <hi rend="bold">ābhato</hi>ti abhidhammapāṭhato (vibha॰ 458) <hi rend="bold">dīghanikāyaṭṭhakathāyaṃ</hi> (dī॰ ni॰ aṭṭha॰ 2.287) ānīto purimanayato aññenākārena desanāya pavattattā. chando eva iddhipādo <hi rend="bold">chandiddhipādo.</hi> eseva nayo sesesupi. <hi rend="bold">ime panā</hi>ti imasmiṃ sutte āgatā iddhipādā<pb ed="V" n="2.0193"/>. <hi rend="bold">raṭṭhapālatthero</hi> (ma॰ ni॰ 2.293; a॰ ni॰ aṭṭha॰ 1.1.210; apa॰ aṭṭha॰ 2.raṭṭhapālattheraapadānavaṇṇanāya vitthāro) ‘‘chande sati kathaṃ nānujānissantī’’ti sattāhaṃ bhattāni abhuñjitvā mātāpitaro anujānāpetvā pabbajitvā chandameva avassāya lokuttaraṃ dhammaṃ nibbattesīti āha <hi rend="bold">‘‘raṭṭhapālatthero…pe॰… nibbattesī’’</hi>ti. <hi rend="bold">soṇatthero</hi> (mahāva॰ 243; a॰ ni॰ 6.55; theragā॰ aṭṭha॰ terasanipāta; apa॰ aṭṭha॰ 2.soṇakoṭivīsattheraapadānavaṇṇanāya vitthāro) bhāvanamanuyutto āraddhavīriyo paramasukhumālo pādesu phoṭesu jātesupi vīriyaṃ nappaṭipassambhesīti āha <hi rend="bold">‘‘soṇatthero vīriyaṃ dhuraṃ katvā’’</hi>ti. <hi rend="bold">sambhūtatthero</hi> (theragā॰ aṭṭha॰ 2.sammūtattheragāthāvaṇṇanāya vitthāro) ‘‘cittavato kiṃ nāma na sijjhatī’’ti cittaṃ pubbaṅgamaṃ katvā bhāvanaṃ ārādhesīti āha <hi rend="bold">‘‘sambhūtatthero cittaṃ dhuraṃ katvā’’</hi>ti. <hi rend="bold">moghatthero</hi> vīmaṃsaṃ avassayi, tasmā tassa bhagavā ‘‘suññato lokaṃ avekkhassū’’ti (su॰ ni॰ 1125; bu॰ vaṃ॰ 54.353; mahā॰ ni॰ 186; cūḷani॰ mogharājamāṇavapucchā 144; mogharājamāṇavapucchāniddese 88; netti॰ 5; peṭako॰ 22, 31) suññatākathaṃ kathesi, paññānissitamānaniggahatthaṃ, paññāya pariggahatthañca dvikkhattuṃ pucchito samāno pañhaṃ <pb ed="P" n="2.0269"/> kathesi. tenāha <hi rend="bold">‘‘āyasmā mogharājā vīmaṃsaṃ dhuraṃ katvā’’</hi>ti.</p>

<p rend="bodytext">punappunaṃ chanduppādanaṃ pesanaṃ viya hotīti chandassa upaṭṭhānasadisatā vuttā.</p>

<p rend="bodytext"><hi rend="bold">parakkamenā</hi>ti parakkamasīsena sūrabhāvaṃ vadati. thāmabhāvato ca vīriyassa sūrabhāvasadisatā daṭṭhabbā.</p>

<p rend="bodytext">cintanappadhānattā cittassa mantasaṃvidhānasadisatā vuttā.</p>

<p rend="bodytext"><hi rend="bold">jātisampatti</hi> <pb ed="M" n="2.0211"/> nāma visiṭṭhajātitā. ‘‘sabbadhammesu ca paññā seṭṭhā’’ti vīmaṃsāya jātisampattisadisatā vuttā. <hi rend="bold">sammohavinodaniyaṃ</hi> (vibha॰ aṭṭha॰ 433) pana cittiddhipādassa jātisampattisadisatā, vīmaṃsiddhipādassa mantabalasadisatā ca yojitā.</p>

<p rend="bodytext">anekaṃ vihitaṃ vidhaṃ etassāti <hi rend="bold">anekavihita</hi>nti āha <hi rend="bold">‘‘anekavidha’’</hi>nti. <hi rend="bold">vidha</hi>-saddo koṭṭhāsapariyāyo ‘‘ekavidhena ñāṇavatthū’’tiādīsu (vibha॰ 751) viyāti āha <hi rend="bold">‘‘iddhividhanti iddhikoṭṭhāsa’’</hi>nti.</p>

<p rend="subhead">tividhaokāsādhigamavaṇṇanā</p>

<p rend="bodytext" n="288"><hi rend="paranum">288</hi><hi rend="dot">.</hi> <hi rend="bold">‘‘sukhassā’’</hi>ti <pb ed="V" n="2.0194"/> idaṃ tiṇṇampi sukhānaṃ sādhāraṇavacananti āha <hi rend="bold">‘‘jhānasukhassa maggasukhassa phalasukhassā’’</hi>ti. nānappanāpattatāya pana appadhānattā upacārajjhānasukhassa, vipassanāsukhassa cettha aggahaṇaṃ. purimesu tāva dvīsu okāsādhigamesu tīṇipi sukhāni labbhanti, tatiye pana kathanti? tattha kāmaṃ tīṇi na labbhanti, dve pana labbhantiyeva. yathālābhavasena hetaṃ vuttaṃ. ‘‘sakkharakathalampi macchagumbampi carantampi tiṭṭhantampī’’tiādīsu (dī॰ ni॰ 1.249; ma॰ ni॰ 1.433; 2.259; a॰ ni॰ 1.45, 46) viya. <hi rend="bold">saṃsaṭṭho</hi>ti saṃsaggaṃ upagato samaṅgībhūto, so pana tehi samannāgatacittopi hotīti vuttaṃ <hi rend="bold">‘‘sampayuttacitto’’</hi>ti. <hi rend="bold">ariyadhamma</hi>nti ariyabhāvakaraṃ dhammaṃ. <hi rend="bold">upāyato</hi>ti vidhito. <hi rend="bold">pathato</hi>ti maggato. <hi rend="bold">kāraṇato</hi>ti hetuto. yena hi vidhinā dhammānudhammapaṭipatti hoti, so <pb ed="P" n="2.0270"/> upeti etenāti <hi rend="bold">upāyo,</hi> so tadadhigamassa maggabhāvato <hi rend="bold">patho,</hi> tassa karaṇato <hi rend="bold">kāraṇa</hi>nti ca vuccati.</p>

<p rend="bodytext">‘‘aniccantiādivasena manasi karotī’’ti saṅkhepato vuttamatthaṃ vivarituṃ <hi rend="bold">‘‘yoniso manasikāro nāmā’’</hi>tiādi vuttaṃ. tattha <hi rend="bold">upāyamanasikāro</hi>ti kusaladhammappavattiyā kāraṇabhūto manasikāro. <hi rend="bold">pathamanasikāro</hi>ti tassa eva maggabhūto manasikāro. <hi rend="bold">anicce</hi>ti ādiantavantatāya, anaccantikatāya ca anicce tebhūmake saṅkhāre ‘‘anicca’’nti manasikāroti yojanā. eseva nayo sesesupi. ayaṃ pana viseso tasmiṃyeva udayabbayapaṭipīḷanatāya dukkhanato, dukkhamato ca <hi rend="bold">dukkhe,</hi> avasavattanatthena, anattasabhāvatāya ca <hi rend="bold">anattani,</hi> asucisabhāvatāya <pb ed="M" n="2.0212"/> <hi rend="bold">asubhe.</hi> sabbampi hi tebhūmakaṃ saṅkhataṃ kilesāsucipaggharaṇato ‘‘asubha’’ntveva vattuṃ arahati. <hi rend="bold">saccānulomikena vā</hi>ti saccābhisamayassa anulomanavasena. <hi rend="bold">‘‘cittassa āvaṭṭanā’’</hi>tiādinā āvajjanāya paccayabhūtā tato purimuppannā manodvārikā kusalajavanappavatti phalavohāreneva tathā vuttā. tassā hi vasena sā kusaluppattiyā upanissayo hotīti. āvajjanā hi bhavaṅgacittaṃ āvaṭṭetīti <hi rend="bold">cittassa āvaṭṭanā,</hi> anu anu āvaṭṭetīti <hi rend="bold">anvāvaṭṭanā.</hi> bhavaṅgārammaṇato aññaṃ ābhujatīti <hi rend="bold">ābhogo.</hi> samannāharatīti <hi rend="bold">samannāhāro.</hi> tadevārammaṇaṃ attānaṃ anubandhitvā anubandhitvā uppajjamāne manasi karoti ṭhapetīti <hi rend="bold">manasikāro. ayaṃ vuccatī</hi>ti ayaṃ upāyamanasikāralakkhaṇo <hi rend="bold">yonisomanasikāro</hi> nāma vuccati, yassa vasena puggalo dukkhādīni saccāni āvajjituṃ sakkoti.</p>

<p rend="bodytext"><hi rend="bold">asaṃsaṭṭho</hi>ti <pb ed="V" n="2.0195"/> na saṃsaṭṭho kāmādīhi vivitto vinābhūto. kāmādivisaṃsaggahetu uppajjanakasukhaṃ nāma vivekajaṃ pītisukhanti <pb ed="P" n="2.0271"/> āha <hi rend="bold">‘‘paṭhamajjhānasukha’’</hi>nti. kāmaṃ paṭhamajjhānasukhampi somanassameva, suttesu pana taṃ kāyikasukhassāpi paccayabhāvato visesato ‘‘sukha’’ntveva vuccatīti idhāpi jhānabhūtaṃ somanassaṃ sukhanti, itaraṃ somanassaṃ. tena vuttaṃ <hi rend="bold">‘‘sukhā’’</hi>ti. hetumhi nissakkavacananti āha <hi rend="bold">‘‘jhānasukhapaccayā’’</hi>ti. <hi rend="bold">aparāparaṃ somanassa</hi>nti jhānādhigamahetu paccavekkhaṇādivasena punappunaṃ uppajjanakasomanassaṃ.</p>

<p rend="bodytext">pamodanaṃ pamudo, taruṇapīti, tato <hi rend="bold">pamudā.</hi> ‘‘pāmojjaṃ pītatthāyā’’tiādīsu taruṇapīti ‘‘pāmojja’’nti vuccati, idha pana pakaṭṭho mudo <hi rend="bold">pamudo</hi> pāmojjanti adhippetaṃ, tañca somanassarahitaṃ natthīti avinābhāvitāya <hi rend="bold">‘‘balavataraṃ pītisomanassa’’</hi>nti vuttaṃ. jhānassa ujuvipaccanīkataṃ sandhāya <hi rend="bold">‘‘pañca nīvaraṇāni vikkhambhetvā’’</hi>ti vuttaṃ. jhānaṃ pana tadekaṭṭhe sabbepi kilese, sabbepi akusale dhamme vikkhambhetiyeva, <hi rend="bold">attano okāsaṃ gahetvā tiṭṭhati</hi> paṭipakkhadhammehi anabhibhavanīyato. <hi rend="bold">tasmā</hi>ti okāsaggahaṇato, laddhokāsatāyāti attho. maggaphalasukhādhigamāya okāsabhāvato vā <hi rend="bold">okāso,</hi> assa adhigamo <hi rend="bold">okāsādhigamo.</hi> purimapakkhe pana okāsaṃ avasaraṃ adhigacchati etenāti <hi rend="bold">okāsādhigamo.</hi></p>

<p rend="bodytext">rūpasabhāvatāya<pb ed="M" n="2.0213"/>, ekantarūpādhīnavuttitāya, savipphārikatāya ca ānāpānavitakkavicārānaṃ thūlabhāvaṃ anujānanto <hi rend="bold">‘‘kāyavacīsaṅkhārā tāva oḷārikā hontū’’</hi>ti āha. tabbidhuratāya pana ekaccānaṃ vedanāsaññānaṃ thūlataṃ ananujānanto <hi rend="bold">‘‘cittasaṅkhārā kathaṃ oḷārikā’’</hi>ti āha. itaro ‘‘appahīnattā’’ti kāraṇaṃ vatvā <hi rend="bold">‘‘kāyasaṅkhārā hī’’</hi>tiādinā tamatthaṃ vivarati. <hi rend="bold">te</hi>ti cittasaṅkhārā. appahīnā saṅkhārā labbhamānasaṅkhāranimittatāya ‘‘oḷārikā’’ti vattuṃ arahanti, pahīnā pana tadabhāvato ‘‘sukhumā’’ti āha <hi rend="bold">‘‘pahīne upādāya</hi> <pb ed="P" n="2.0272"/> <hi rend="bold">appahīnattā oḷārikā nāma jātā’’</hi>ti. pāḷiyaṃ ‘‘kāyasaṅkhārānaṃ paṭippassaddhiyā’’ti vuttattā <hi rend="bold">‘‘sukhanti catutthajjhānikaphalasamāpattisukha’’</hi>nti vuttaṃ. ‘‘cittasaṅkhārānaṃ paṭippassaddhiyā’’ti pana vuttattā <hi rend="bold">‘‘nirodhā vuṭṭhahantassā’’</hi>ti vuttaṃ. vacīsaṅkhārapaṭippassaddhi kāyasaṅkhārapaṭippassaddhiyāva siddhāti veditabbā. tenevāha <hi rend="bold">‘‘dutiya…pe॰… visuṃ na vuttānī’’</hi>ti. pāḷiyaṃ pana atthato siddhāpi supākaṭabhāvena vibhāvetuṃ sarūpato gaṇhāti. na hi ariyavinaye atthāpattivibhāvanā abhidhammadesanāya pakatīti. yathā nīvaraṇavikkhambhanañca paṭhamassa jhānassa adhigamāya upāyo, evaṃ sukhadukkhavikkhambhanaṃ catutthassa <pb ed="V" n="2.0196"/> jhānassa adhigamāya upāyoti <hi rend="bold">‘‘catutthajjhānaṃ sukhaṃ dukkhaṃ vikkhambhetvā’’</hi>ti vuttaṃ. sesaṃ heṭṭhā vuttanayameva.</p>

<p rend="bodytext">avijjārāgādīhi saha vajjehīti <hi rend="bold">sāvajjaṃ,</hi> akusalaṃ, tadabhāvato <hi rend="bold">anavajjaṃ</hi> kusalaṃ. attano hitasukhaṃ ākaṅkhantena sevanīyato <hi rend="bold">sevitabbaṃ,</hi> kusalaṃ, tabbipariyāyato <hi rend="bold">na sevitabbaṃ,</hi> akusalaṃ. lāmakabhāvena <hi rend="bold">hīnaṃ,</hi> akusalaṃ, seṭṭhabhāvena <hi rend="bold">paṇītaṃ,</hi> kusalanti <hi rend="bold">sāvajjadukādayo</hi> tayopi dukā yathārahaṃ <hi rend="bold">etesaṃ</hi> kusalākusalakammapathānaṃ <hi rend="bold">vaseneva veditabbā. sabba</hi>nti yathāvuttaṃ sabbaṃ catūhi dukehi saṅgahitaṃ dhammajātaṃ. yathārahaṃ kaṇhañca sukkañca paṭidvandibhāvato, sappaṭibhāgañca appaṭibhāgañca advayabhāvato. <hi rend="bold">vaṭṭapaṭicchādikā avijjā pahīyati</hi> catunnaṃ ariyasaccānaṃ sammadeva paṭivijjhanato. tato eva <hi rend="bold">arahattamaggavijjā uppajjati. sukha</hi>nti evaṃ kammapathamukhena tebhūmakadhamme sammasitvā vipassanaṃ ussukkāpetvā maggapaṭipāṭiyā arahatte patiṭṭhahantassa yaṃ arahattamaggasukhañceva arahattaphalasukhañca, taṃ idha ‘‘sukha’’nti adhippetaṃ. <hi rend="bold">antogadhā eva</hi> nānantariyabhāvato.</p>

<p rend="bodytext"><hi rend="bold">aṭṭhatiṃsārammaṇavasenā</hi>ti <pb ed="M" n="2.0214"/><pb ed="P" n="2.0273"/> pāḷiyaṃ āgatānaṃ aṭṭhatiṃsāya kammaṭṭhānānaṃ vasena. <hi rend="bold">vitthāretvā kathetabbā</hi> paṭhamajjhānādivasena āgatattāti adhippāyo. <hi rend="bold">‘‘katha’’</hi>ntiādinā tameva vitthāretvā kathanaṃ nayato dasseti. <hi rend="bold">‘‘catuvīsatiyā ṭhānesū’’</hi>tiādīsu yaṃ vattabbaṃ, taṃ <hi rend="bold">mahāparinibbānavaṇṇanāyaṃ</hi> (dī॰ ni॰ aṭṭha॰ 2.219) vuttameva. <hi rend="bold">‘‘nirodhasamāpattiṃ pāpetvā’’</hi>ti iminā arūpajjhānānipi gahitāni honti tehi vinā nirodhasamāpattisamāpajjanassa asambhavato, catutthajjhānasabhāvattā ca tesaṃ. <hi rend="bold">dasa upacārajjhānānī</hi>ti ṭhapetvā kāyagatāsatiṃ ānāpānañca aṭṭha anussatiyo, saññāvavatthānañcāti dasa upacārajjhānāni. adhisīlaṃ nāma samādhisaṃvattaniyanti tassa heṭṭhimantena paṭhamajjhānaṃ pariyosānanti vuttaṃ <hi rend="bold">‘‘adhisīlasikkhā paṭhamaṃ okāsādhigamaṃ bhajatī’’</hi>ti. adhicittaṃ nāma catutthajjhānaniṭṭhaṃ tadantogadhattā arūpajjhānānaṃ, tappariyosānattā phalajjhānānanti vuttaṃ <hi rend="bold">‘‘adhicittasikkhā dutiya’’</hi>nti. matthakappattā adhipaññāsikkhā nāma aggamaggavijjāti āha <hi rend="bold">‘‘adhipaññāsikkhā tatiya’’</hi>nti. sikkhattayavasena tayo okāsādhigame nīharantena yathārahaṃ taṃtaṃsuttavasenapi nīharitabbanti dassento <hi rend="bold">‘‘sāmaññaphalepī’’</hi>tiādimāha.</p>

<p rend="bodytext">yadaggena ca tisso sikkhā yathākkamaṃ tayo okāsādhigame bhajanti, tadaggena tappadhānattā yathākkamaṃ tīṇi piṭakāni te bhajantīti dassetuṃ <hi rend="bold">‘‘tīsu panā’’</hi>tiādi vuttaṃ. <hi rend="bold">tīṇi</hi> <pb ed="V" n="2.0197"/> <hi rend="bold">piṭakāni vibhajitvā</hi>ti tiṇṇaṃ okāsādhigamānaṃ vasena yathānupubbaṃ tīṇi piṭakāni vitthāretvā <hi rend="bold">kathetuṃ labhissāmā</hi>ti. <hi rend="bold">samodhānetvā</hi>ti samāyojetvā tattha vuttamatthaṃ imassa suttassa atthabhāvena samānetvā. <hi rend="bold">dukkathita</hi>nti asambandhakathanena, atipapañcakathanena vā duṭṭhu kathitanti <hi rend="bold">na sakkā vattuṃ</hi> tathākathanasseva sukathanabhāvatoti āha <hi rend="bold">‘‘tepiṭakaṃ…pe॰… sukathitaṃ hotī’’</hi>ti.</p>

<p rend="subhead">catusatipaṭṭhānavaṇṇanā</p>

<p rend="bodytext" n="289"><hi rend="paranum">289</hi><hi rend="dot">.</hi> na kevalaṃ abhidhammapariyāyeneva kusalaṭṭho gahetabbo, atha kho bāhitikapariyāyena pīti āha <hi rend="bold">‘‘phalakusalassa cā’’</hi>ti. <hi rend="bold">khemaṭṭhenā</hi>ti catūhipi yogehi anupaddavabhāvena<pb ed="P" n="2.0274"/>. <hi rend="bold">sammā samāhito</hi>ti samathavasena <pb ed="M" n="2.0215"/> ceva vipassanāvasena ca suṭṭhu samāhito. <hi rend="bold">ekaggacitto</hi>ti vikkhepassa dūrasamussāritattā ekaggataṃ avikkhepaṃ pattacitto. <hi rend="bold">attano kāyato</hi>ti ajjhattaṃ kāye kāyānupassanāvasena sammā samāhitacitto samāno ‘‘samāhito yathābhūtaṃ pajānāti passatī’’ti (saṃ॰ ni॰ 3.5; 5.1071, 1072; netti॰ 40; mi॰ pa॰ 1.14) vacanato. tattha ñāṇadassanaṃ nibbattento tato bahiddhā parassa kāyepi ñāṇadassanaṃ nibbatteti. tenāha <hi rend="bold">‘‘parassa kāyābhimukhaṃ ñāṇaṃ pesetī’’</hi>ti. <hi rend="bold">sammā vippasīdatī</hi>ti sammā samādhānapaccayena abhippasādena ñāṇūpasañhitena ajjhattaṃ kāyaṃ okappeti. <hi rend="bold">sabbatthā</hi>ti sabbaṭṭhānesu. sati kathitāti yojanā. <hi rend="bold">lokiyalokuttaramissakā kathitā</hi> anupassanāñāṇadassanānaṃ tadubhayasādhāraṇabhāvato.</p>

<p rend="subhead">sattasamādhiparikkhāravaṇṇanā</p>

<p rend="bodytext" n="290"><hi rend="paranum">290</hi><hi rend="dot">.</hi> <hi rend="bold">etthā</hi>ti imissā kathāya. jhānakkhassa vīriyacakkassa ariyamaggarathassa sīlaṃ vibhūsanabhāvena vuttanti āha <hi rend="bold">‘‘alaṅkāro parikkhāro nāmā’’</hi>ti. <hi rend="bold">sattahi nagaraparikkhārehī</hi>ti nagaraṃ parivāretvā rakkhaṇakehi kataparikkhepo, parikhā, uddāpo, pākāro, esikā, palighā, pākārapakkhaṇḍilanti imehi sattahi nagaraparikkhārehi. sambharīyati phalaṃ etenāti <hi rend="bold">sambhāro,</hi> kāraṇaṃ. bhesajjañhi byādhivūpasamanena jīvitassa kāraṇaṃ. <hi rend="bold">parivāraparikkhāravasenā</hi>ti parivārasaṅkhātaparikkhāravasena. parikkhāro hi sammādiṭṭhiyādayo maggadhammā sammāsamādhissa sahajātādipaccayabhāvena parikaraṇato abhisaṅkharaṇato. upecca nissīyatīti <hi rend="bold">upanisā,</hi> saha upanisāyāti <hi rend="bold">saupaniso</hi>ti <pb ed="P" n="2.0275"/> āha <hi rend="bold">‘‘saupanissayo’’</hi>ti, sahakārīkāraṇabhūto dhammasamūho idha ‘‘upanissayo’’ti <pb ed="V" n="2.0198"/> adhippeto. sammā pasatthā sundarā diṭṭhi etassāti sammādiṭṭhi, puggalo, tassa <hi rend="bold">sammādiṭṭhissa.</hi> so pana yasmā patiṭṭhitasammādiṭṭhiko, tasmā vuttaṃ <hi rend="bold">‘‘sammādiṭṭhiyaṃ ṭhitassā’’</hi>ti. <hi rend="bold">sammāsaṅkappo pahotī</hi>ti maggasammādiṭṭhiyā dukkhādīsu parijānanādikiccaṃ sādhentiyā kāmavitakkādike samugghāṭento sammāsaṅkappo yathā attano kiccasādhane pahoti, tathā pavattiṃ panassa dassento āha <hi rend="bold">‘‘sammāsaṅkappo pavattatī’’</hi>ti. <hi rend="bold">esa nayo sabbapadesū</hi>ti ‘‘sammāsaṅkappassa sammāvācā pahotī’’tiādīsu sesapadesu yathāvuttamatthaṃ atidisati.</p>

<p rend="bodytext">ettha <pb ed="M" n="2.0216"/> ca yasmā nibbānādhigamāya paṭipannassa yogino bahūpakārā sammādiṭṭhi. tathā hi sā ‘‘paññāpajjoto, paññāsattha’’nti ca vuttā. tāya hi so avijjandhakāraṃ vidhamitvā kilesacore ghātento khemena nibbānaṃ pāpuṇāti, tasmā ariyamaggakathāyaṃ sammādiṭṭhi ādito gayhati, idha pana puggalādhiṭṭhānadesanāya ‘‘sammādiṭṭhissā’’ti vuttaṃ. yasmā pana sammādiṭṭhipuggalo nekkhammasaṅkappādivasena sammadeva saṅkappeti, na micchākāmasaṅkappādivasena, tasmā sammādiṭṭhissa sammāsaṅkappo pahoti. yasmā ca sammāsaṅkappo sammāvācāya upakārako. yathāha ‘‘pubbe kho gahapati vitakketvā vicāretvā pacchā vācaṃ bhindatī’’ti, (saṃ॰ ni॰ 2.348) tasmā sammāsaṅkappassa sammāvācā pahoti. yasmā pana ‘‘idañcidañca karissāmā’’ti hi paṭhamaṃ vācāya saṃvidahitvā yebhuyyena te te kammantā sammā payojīyanti, tasmā vācā kāyakammassa upakārikāti sammāvācassa sammākammanto pahoti. yasmā pana catubbidhaṃ vacīduccaritaṃ, tividhañca kāyaduccaritaṃ pahāya ubhayaṃ sucaritaṃ pūrentasseva ājīvaṭṭhamakasīlaṃ pūrati, na itarassa<pb ed="P" n="2.0276"/>, tasmā sammāvācassa sammākammantassa ca sammāājīvo pahoti. visuddhidiṭṭhisamudāgatasammāājīvassa yoniso padhānassa sambhavato sammāājīvassa sammāvāyāmo pahoti. yoniso padahantassa kāyādīsu catūsu vatthūsu sati sūpaṭṭhitā hotīti sammāvāyāmassa sammāsati pahoti. yasmā evaṃ sūpaṭṭhitā sati samādhissa upakārānupakārānaṃ dhammānaṃ gatiyo samannesitvā pahoti ekattārammaṇe cittaṃ samādhātuṃ, tasmā sammāsatissa sammāsamādhi pahotīti. ayañca nayo pubbabhāge nānākkhaṇikānaṃ sammādiṭṭhiādīnaṃ vasena vutto, maggakkhaṇe pana sammādiṭṭhiādīnaṃ tassa tassa sahajātādivasena vutto ‘‘sammādiṭṭhissa sammāsaṅkappo pahotī’’tiādīnaṃ padānamattho yutto, ayameva ca idhādhippeto. tenāha <hi rend="bold">‘‘ayaṃ panattho’’</hi>tiādi.</p>

<p rend="bodytext"><hi rend="bold">maggañāṇe</hi>ti maggapariyāpannañāṇe <hi rend="bold">ṭhitassa</hi> taṃsamaṅgino. maggapaññā hi catunnaṃ saccānaṃ sammādassanaṭṭhena ‘‘maggasammādiṭṭhī’’ti vuttā, sā eva nesaṃ yāthāvato jānanato paṭivijjhanato idha <pb ed="V" n="2.0199"/> ‘‘maggañāṇa’’ntipi vuttā. <hi rend="bold">maggavimuttī</hi>ti maggena kilesānaṃ vimuccanaṃ samucchedappahānameva. phalasammādiṭṭhi eva <pb ed="M" n="2.0217"/> ‘‘phalasammāñāṇa’’nti pariyāyena vuttaṃ, pariyāyavacanañca vuttanayānusārena veditabbaṃ. <hi rend="bold">phalavimutti</hi> pana paṭippassaddhippahānaṃ daṭṭhabbaṃ.</p>

<p rend="bodytext"><hi rend="bold">amatassa dvārā</hi>ti ariyamaggamāha. so pana vinā ca ācariyamuṭṭhinā anantaraṃ abāhiraṃ karitvā yāvadeva manussehi suppakāsitattā <hi rend="bold">vivaṭo. dhammavinītā</hi>ti ariyadhamme vinītā. so panettha kilesānaṃ samucchedavinayavasena veditabboti āha <hi rend="bold">‘‘sammāniyyānena niyyātā’’</hi>ti.</p>

<p rend="bodytext"><hi rend="bold">atthī</hi>ti puthutthavisayaṃ nipātapadaṃ ‘‘atthi <pb ed="P" n="2.0277"/> imasmiṃ kāye kesā’’tiādīsu (dī॰ ni॰ 2.377; ma॰ ni॰ 1.110; 3.154; saṃ॰ ni॰ 4.127; a॰ ni॰ 6.29; 10.60; vibha॰ 356; khu॰ pā॰ 2.1.dvattiṃsaākāra; netti॰ 47) viyāti āha <hi rend="bold">‘‘anāgāmino ca atthī’’</hi>ti. tenevāha ‘‘atthi cevettha sakadāgāmino’’ti. bahiddhā saṃyojanapaccayo nibbattihetubhūto puññabhāgo etissā atthīti puññabhāgā, atisayavisiṭṭho cettha atthiattho veditabbo. <hi rend="bold">ottappamāno</hi>ti uttasanto bhāyanto. <hi rend="bold">na pana natthi,</hi> atthi evāti dīpeti.</p>

<p rend="bodytext" n="291"><hi rend="paranum">291</hi><hi rend="dot">.</hi> <hi rend="bold">assā</hi>ti vessavaṇassa. <hi rend="bold">laddhi pana na atthi</hi> paṭividdhasaccattā. <hi rend="bold">‘‘abhisamaye viseso natthī’’</hi>ti etena sabbepi sabbaññuguṇā sabbabuddhānaṃ sadisā evāti dasseti.</p>

<p rend="bodytext" n="292"><hi rend="paranum">292</hi><hi rend="dot">.</hi> kāraṇassa ekarūpattā <hi rend="bold">imāni pana padānī</hi>ti na kevalaṃ ‘‘tayidaṃ brahmacariya’’ntiādīni padāni, atha kho ‘‘imamatthaṃ janavasabho yakkho’’tiādīni padāni pīti.</p>

<trailer rend="centre">janavasabhasuttavaṇṇanāya līnatthappakāsanā.</trailer>
</div>

<div id="dn2_6" n="dn2_6" type="sutta">
<head rend="chapter">6. mahāgovindasuttavaṇṇanā</head>

<p rend="bodytext" n="293"><hi rend="paranum">293</hi><hi rend="dot">.</hi> <hi rend="bold">pañcakuṇḍaliko</hi>ti <pb ed="P" n="2.0278"/><pb ed="V" n="2.0200"/><pb ed="M" n="2.0218"/> vissaṭṭhapañcaveṇiko. <hi rend="bold">catumaggaṭṭhānesū</hi>ti catunnaṃ maggānaṃ vinivijjhitvā gataṭṭhānesu. tattha hi katā sālādayo catūhi disāhi āgatamanussānaṃ upabhogakkhamā honti. <hi rend="bold">‘‘evarūpānī’’</hi>ti iminā rukkhamūlasodhanādīni ceva yathāsatti annadānādīni ca puññāni saṅgaṇhāti. ‘‘suvaṇṇakkhandhasadiso attabhāvo iṭṭho kanto manāpo ahosī’’ti pāṭho. <hi rend="bold">sakaṭasahassamatta</hi>nti vāhasahassamattaṃ, <hi rend="bold">vāho</hi> pana vīsati khārī, <hi rend="bold">khārī</hi> soḷasadoṇamattā, <hi rend="bold">doṇaṃ</hi> soḷasa nāḷiyo veditabbā. <hi rend="bold">kumbhaṃ</hi> dasambaṇāni. ‘‘sahassanāḷiyo’’ti keci. <hi rend="bold">rattasuvaṇṇakaṇṇika</hi>nti rattasuvaṇṇamayaṃ vaṭaṃsakaṃ.</p>

<p rend="bodytext">yasmā majjhimayāme eva devatā satthāraṃ upasaṅkamituṃ avasaraṃ labhanti, tasmā <hi rend="bold">‘‘ekakoṭṭhāsaṃ atītāyā’’</hi>ti vuttaṃ. <hi rend="bold">atikkantavaṇṇo</hi>ti ativiya kamanīyarūpo, <hi rend="bold">kevalakappa</hi>nti vā manaṃ ūnaṃ avasesaṃ, īsakaṃ asamattanti attho bhagavato hi samīpaṭṭhānaṃ muñcitvā sabbo gijjhakūṭavihāro tena obhāsito. tenāha <hi rend="bold">‘‘candimā viyā’’</hi>tiādi.</p>

<p rend="subhead">devasabhāvaṇṇanā</p>

<p rend="bodytext" n="294"><hi rend="paranum">294</hi><hi rend="dot">.</hi> <hi rend="bold">ratanamattakaṇṇikarukkhanissandenā</hi>ti ratanappamāṇarukkhamayakūṭadānapuññanissandena, tassa vā puññassa nissandaphalabhāvena. <hi rend="bold">nibbattasabhāya</hi>nti samuṭṭhitaupaṭṭhānasālāyaṃ. <hi rend="bold">maṇimayā</hi>ti padumarāgādimaṇimayā. <hi rend="bold">āṇiyo</hi>ti thambhatulāsaṅghāṭakādīsu vāḷarūpādisaṅghāṭanakaāṇiyo.</p>

<p rend="bodytext"><hi rend="bold">gandhabbarājā</hi>ti gandhabbakāyikānaṃ devatānaṃ rājā. ye <pb ed="P" n="2.0279"/> tāvatiṃsānaṃ āsannavāsino cātumahārājikā devā, te purato karonto <hi rend="bold">‘‘dvīsu devalokesu devatā purato katvā nisinno’’</hi>ti vutto. sesesupi tīsu ṭhānesu eseva nayo.</p>

<p rend="bodytext"><hi rend="bold">nāgarājā</hi>ti <pb ed="V" n="2.0201"/> nāgānaṃ adhipati, na pana sayaṃ nāgajātiko.</p>

<p rend="bodytext">āsati nisīdati etthāti <hi rend="bold">āsanaṃ,</hi> nisajjaṭṭhānanti āha <hi rend="bold">‘‘nisīdituṃ okāso’’</hi>ti. <hi rend="bold">‘‘etthā’’</hi>ti padaṃ nipātamattaṃ, <hi rend="bold">etthā</hi>ti vā etasmiṃ pāṭhe. atthuddhāranayena <pb ed="M" n="2.0219"/> vattabbaṃ <hi rend="bold">pubbe vuttaṃ catubbidhameva.</hi> tāvatiṃsā, ekacce ca cātumahārājikā yathāladdhāya sampattiyā thāvarabhāvāya, āyatiṃ sodhanāya ca pañca sīlāni rakkhanti, te tassa visodhanatthaṃ pavāraṇāsaṅgahaṃ karonti. tena vuttaṃ <hi rend="bold">‘‘mahāpavāraṇāyā’’</hi>tiādi.</p>

<p rend="bodytext"><hi rend="bold">vassasahassa</hi>nti manussagaṇanāya vassasahassaṃ.</p>

<p rend="bodytext"><hi rend="bold">pannapalāso</hi>ti patitapatto. <hi rend="bold">khārakajāto</hi>ti jātakhuddakamakuḷo. ye hi nīlapattakā ativiya khuddakā makuḷā, te ‘‘khārakā’’ti vuccanti. <hi rend="bold">jālakajāto</hi>ti tehiyeva khuddakamakuḷehi jātajālako sabbaso jālo viya jāto. keci pana <hi rend="bold">‘‘jālakajāto</hi>ti ekajālo viya jāto’’ti atthaṃ vadanti. pārichattako kira khārakaggahaṇakāle sabbatthakameva pallaviko hoti, te cassa pallavā pabhassarapavāḷavaṇṇasamujjalā honti, tena so sabbaso samujjalanto tiṭṭhati. <hi rend="bold">kuṭumalakajāto</hi>ti sañjātamahāmakuḷo. <hi rend="bold">korakajāto</hi>ti sañjātasūcibhedo sampati vikasamānāvattho. <hi rend="bold">sabbapāliphullo</hi>ti sabbaso phullitavikasito.</p>

<p rend="bodytext"><hi rend="bold">kantanakavāto</hi>ti devānaṃ puññakammapaccayā pupphānaṃ chindanakavāto. <hi rend="bold">kantatī</hi>ti chindati. <hi rend="bold">sampaṭicchanakavāto</hi>ti chinnānaṃ chinnānaṃ pupphānaṃ sampaṭiggaṇhanakavāto<pb ed="P" n="2.0280"/>. <hi rend="bold">naccanto</hi>ti nānāvidhabhattiṃ sannivesavasena naccanaṃ karonto. <hi rend="bold">aññataradevatāna</hi>nti nāmagottavasena appaññātadevatānaṃ.</p>

<p rend="bodytext"><hi rend="bold">reṇuvaṭṭī</hi>ti reṇusaṅghāto. <hi rend="bold">kaṇṇikaṃ āhaccā</hi>ti sudhammāya kūṭaṃ āhantvā.</p>

<p rend="bodytext"><hi rend="bold">aṭṭha divase</hi>ti pañcamiyā saddhiṃ pakkhe cattāro divase sandhāya vuttaṃ. yathāvuttesu aṭṭhasu divasesu dhammassavanaṃ nibaddhaṃ tadā pavattatīti tato aññadā kāritaṃ sandhāyāha <hi rend="bold">‘‘akāladhammassavanaṃ kārita’’</hi>nti. cetiye chattassa heṭṭhā kātabbavedikā <hi rend="bold">chattavedikā. </hi> cetiyaṃ parikkhipitvā padakkhiṇakaraṇaṭṭhānaṃ antokatvā kātabbavedikā <hi rend="bold">puṭavedikā.</hi> cetiyassa kucchiṃ parikkhipitvā <pb ed="V" n="2.0202"/> taṃ sambandhameva katvā kātabbavedikā <hi rend="bold">kucchivedikā.</hi> sīharūpapādakaṃ āsanaṃ <hi rend="bold">sīhāsanaṃ.</hi> ubhosu passesu sīharūpayuttaṃ sopānaṃ <hi rend="bold">sīhasopānaṃ.</hi></p>

<p rend="bodytext"><hi rend="bold">attamanā</hi> <pb ed="M" n="2.0220"/> <hi rend="bold">honti</hi> aniyāmanakabhāvato. tenevāha <hi rend="bold">‘‘mahāpuññe purakkhatvā’’</hi>tiādi. <hi rend="bold">pavāraṇāsaṅgahatthāya sannipatitāti veditabbā</hi> ‘‘tadahuposathe pannarase pavāraṇāya puṇṇāya puṇṇamāya rattiyā’’ti (dī॰ ni॰ 2.294) vacanato.</p>

<p rend="bodytext" n="295"><hi rend="paranum">295</hi><hi rend="dot">.</hi> <hi rend="bold">navahi kāraṇehī</hi>ti ‘‘itipi so bhagavā araha’’ntiādinā (dī॰ ni॰ 1.157, 255) vuttehi arahattādīhi navahi buddhānubhāvadīpanehi kāraṇehi. <hi rend="bold">dhammassa cā</hi>ti ettha <hi rend="bold">ca</hi>-saddo avuttasamuccayatthoti tena sampiṇḍitamatthaṃ dassento <hi rend="bold">‘‘ujuppaṭipannatādibhedaṃ saṅghassa ca suppaṭipatti’’</hi>nti āha.</p>

<p rend="subhead">aṭṭhayathābhuccavaṇṇanā</p>

<p rend="bodytext" n="296"><hi rend="paranum">296</hi><hi rend="dot">.</hi> yathā anantameva ānañcaṃ, bhisakkameva bhesajjaṃ<pb ed="P" n="2.0281"/>, evaṃ yathābhūtā eva <hi rend="bold">yathābhuccā</hi>ti pāḷiyaṃ vuttanti āha <hi rend="bold">‘‘yathābhucceti yathābhūte’’</hi>ti. vaṇṇetabbato kittetabbato <hi rend="bold">vaṇṇā,</hi> guṇā. <hi rend="bold">kathaṃ paṭipanno</hi>ti hetuavatthāyaṃ, phalaavatthāyaṃ, sattānaṃ upakārā vatthāyanti tīsupi avatthāsu lokanāthassa bahujanahitāya paṭipattiyā kathetukamyatāpucchā. tathā hi naṃ ādito paṭṭhāya yāva pariyosānā saṅkhepeneva dassento <hi rend="bold">‘‘dīpaṅkarapādamūle’’</hi>tiādimāha. tattha <hi rend="bold">abhinīharamāno</hi>ti abhinīhāraṃ karonto. yaṃ panettha mahābhinīhāre, pāramīsu ca vattabbaṃ, taṃ <hi rend="bold">brahmajālaṭīkāyaṃ</hi> (dī॰ ni॰ ṭī॰ 1.7) vuttaṃ evāti tattha vuttanayeneva veditabbaṃ.</p>

<p rend="bodytext"><hi rend="bold">‘‘khantivāditāpasakāle’’</hi>tiādi (jā॰ 1.khantīvādījātaka) hetuavatthāyameva anaññasādhāraṇāya sudukkarāya bahujanahitāya paṭipattiyā vibhāvanaṃ. yathādhippetaṃ hitasukhaṃ yāya kiriyāya vinā na ijjhati, sāpi tadatthā evāti dassetuṃ <hi rend="bold">‘‘tusitapure yāvatāyukaṃ tiṭṭhantopī’’</hi>tiādi vuttaṃ.</p>

<p rend="bodytext"><hi rend="bold">dhammacakkappavattanādi</hi> (saṃ॰ ni॰ 5.1081; mahāva॰ 13; paṭi॰ ma॰ 3.30) pana nibbattitā bahujanahitāya paṭipatti. <hi rend="bold">āyusaṅkhārossajjanampi</hi> ‘‘ettakaṃ kālaṃ tiṭṭhāmī’’ti pavattiyā bahujanahitāya paṭipatti. anupādisesāya nibbānadhātuyā parinibbānavasena bahujanahitāya <pb ed="V" n="2.0203"/> paṭipatti. tenāha <hi rend="bold">‘‘yāvassā’’</hi>tiādi. <hi rend="bold">sesapadānī</hi>ti ‘‘bahujanasukhāyā’’tiādīni padāni. <hi rend="bold">pacchima</hi>nti ‘‘atthāya hitāya sukhāyā’’ti <pb ed="M" n="2.0221"/> padattayaṃ. <hi rend="bold">purimassā</hi>ti tato purimassa padattayassa. <hi rend="bold">attho</hi>ti atthaniddeso.</p>

<p rend="bodytext">yadipi atītenaṅgena samannāgatā satthāro ahesuṃ, tepi pana buddhā evāti atthato amhākaṃ satthā anaññoti āha <hi rend="bold">‘‘atītepi buddhato aññaṃ na samanupassāmā’’</hi>ti. yathā ca atīte, evaṃ anāgate cāti ayamattho nayato labbhatīti katvā vuttaṃ <hi rend="bold">‘‘anāgatepi na samanupassāmā’’</hi>ti. sakko pana devarājā tamatthaṃ atthāpannameva katvā <hi rend="bold">‘‘na panetarahi’’</hi> iccevāha. <hi rend="bold">kiṃ sakko kathetīti vicāretvā</hi>ti ‘‘neva atītaṃse samanupassamā’ti <pb ed="P" n="2.0282"/> vadanto sakko kiṃ kathetī’’ti vicāraṇaṃ samuṭṭhapetvā. yasmā atīte buddhā ahesuṃ, anāgate bhavissantīti nāyamattho sakkena devarājena pariññāto, te pana buddhasāmaññena amhākaṃ bhagavatā saddhiṃ gahetvā etarahi aññassa sabbena sabbaṃ abhāvato tathā vuttanti dassetuṃ <hi rend="bold">‘‘etarahī’’</hi>tiādi vuttaṃ. <hi rend="bold">svākkhātādīnī</hi>ti svākkhātapadādīni. <hi rend="bold">kusalādīnī</hi>ti ‘‘idaṃ kusala’’ntiādīni padāni.</p>

<p rend="bodytext">gaṅgāyamunānaṃ asamāgamaṭṭhāne udakaṃ bhinnavaṇṇaṃ hontampi samāgamaṭṭhāne abhinnavaṇṇaṃ evāti āha <hi rend="bold">‘‘vaṇṇenapi saṃsandati sametī’’</hi>ti. tattha kira gaṅgodakasadisameva yamunodakaṃ. yathā nibbānaṃ kenaci kilesena anupakkiliṭṭhatāya parisuddhaṃ, evaṃ nibbānagāminipaṭipadāpi kenaci kilesena anupakkiliṭṭhatāya parisuddhāva icchitabbā. tenāha <hi rend="bold">‘‘na hī’’</hi>tiādi. yena parisuddhatthena nibbānassa, nibbānagāminiyā paṭipadāya ca ākāsūpamatā, so kenaci anupalepo, anupakkileso cāti āha <hi rend="bold">‘‘ākāsampi alaggaṃ parisuddha’’</hi>nti. idāni tamatthaṃ nidassanena vibhūtaṃ katvā dassetuṃ <hi rend="bold">‘‘candimasūriyāna’’</hi>ntiādi vuttaṃ. <hi rend="bold">saṃsandati</hi> yujjati paṭipajjitabbatāpaṭipajjanehi aññamaññānucchavikatāya.</p>

<p rend="bodytext"><hi rend="bold">paṭipadāya ṭhitāna</hi>nti paṭipadaṃ maggapaṭipattiṃ paṭipajjamānānaṃ. <hi rend="bold">vusitavata</hi>nti brahmacariyavāsaṃ vusitavantānaṃ etesaṃ. <hi rend="bold">laddhasahāyo</hi>ti etāsaṃ paṭipadānaṃ vasena laddhasahāyo. <hi rend="bold">tattha tattha</hi> sāvakehi satthu kātabbakicce. <hi rend="bold">idaṃ pana</hi> ‘‘adutiyo’’tiādi suttantare āgatavacanaṃ aññehi <hi rend="bold">asadisaṭṭhena vuttaṃ,</hi> na yathāvuttasahāyābhāvato. <hi rend="bold">apanujjā</hi>ti apanīya vivajjetvā. <hi rend="bold">‘‘apanujjā’’</hi>ti ca antogadhāvadhāraṇaṃ <pb ed="P" n="2.0283"/> idaṃ vacanaṃ ekantikattā tassa apanodassāti vuttaṃ <hi rend="bold">‘‘apanujjevā’’</hi>ti.</p>

<p rend="bodytext">labbhatīti <pb ed="V" n="2.0204"/><pb ed="M" n="2.0222"/> <hi rend="bold">lābho,</hi> so pana ukkaṃsagativijānanena sātisayo, vipulo eva ca idhādhippetoti āha <hi rend="bold">‘‘mahālābho uppanno’’</hi>ti. <hi rend="bold">ussannapuññanissandasamuppanno</hi>ti yathāvuttakālaṃ sambhatasuvipulauḷāratarapuññābhisandato nibbatto.‘‘ime nibbattā, ito paraṃ mayhaṃ okāso natthī’’ti ussāhajāto viya uparūpari vaḍḍhamāno udapādi. sabbadisāsu hi yamakamahāmegho uṭṭhahitvā mahāmeghaṃ viya sabbapāramiyo ‘‘ekasmiṃ attabhāve vipākaṃ dassāmā’’ti sampiṇḍitā viya bhagavato idaṃ lābhasakkārasilokaṃ nibbattayiṃsu, tato annapānavatthayānamālāgandhavilepanādihatthā khattiyabrāhmaṇādayo upagantvā ‘‘kahaṃ buddho, kahaṃ bhagavā, kahaṃ devadevo, kahaṃ narāsabho, kahaṃ purisasīho’’ti bhagavantaṃ pariyesanti, sakaṭasatehipi paccaye āharitvā okāsaṃ alabhamānā samantā gāvutappamāṇampi sakaṭadhurena sakaṭadhuraṃ āhacca tiṭṭhanti ceva anubandhanti ca andhakavindabrāhmaṇādayo viya. sabbaṃ khandhake, tesu tesu ca suttesu āgatanayena veditabbaṃ. tenāha <hi rend="bold">‘‘lābhasakkāro mahogho viyā’’</hi>tiādi.</p>

<p rend="bodytext"><hi rend="bold">paṭipāṭibhatta</hi>nti bahūsu ‘‘dānaṃ dassāmā’’ti āhaṭapaṭipāṭikāya uṭṭhitesu anupaṭipāṭiyā dātabba bhattaṃ.</p>

<p rend="bodytext"><hi rend="bold">matthakaṃ patto</hi> anaññasādhāraṇattā tassa dānassa. <hi rend="bold">upāyaṃ ācikkhi</hi> nāgarānaṃ asakkuṇeyyarūpena dānaṃ dāpetuṃ. sālakalyāṇirukkhā rājapariggahā aññehi asādhāraṇā, tasmā tesaṃ padarehi maṇḍapo kārito, hatthino ca rājabhaṇḍabhūtā nāgarehi na sakkā laddhunti tehi chattaṃ dhārāpitaṃ, tathā khattiyadhītāhi veyyāvaccaṃ kāritaṃ. <hi rend="bold">‘‘pañca āsanasatānī’’</hi>ti idaṃ sālakalyāṇimaṇḍape paññatte sandhāya vuttaṃ, tato bahi pana bahūni paññattāni ahesuṃ<pb ed="P" n="2.0284"/>. <hi rend="bold">catujjātiyagandhaṃ pisati</hi> buddhappamukhassa saṅghassa pūjanatthañceva pattassa ubbaṭanatthañca. <hi rend="bold">udaka</hi>nti pattadhovanaudakaṃ. <hi rend="bold">anagghāni ahesuṃ</hi> anaggharatanābhisaṅkhatattā.</p>

<p rend="bodytext"><hi rend="bold">sattadhā muddhā phalissati</hi> anādarakāraṇādinā. <hi rend="bold">kāḷaṃ olokessāmī</hi>ti kāḷaṃ evaṃ anupekkhissāmi, tassa uppajjanakaṃ anatthaṃ pariharissāmīti attho.</p>

<p rend="bodytext"><hi rend="bold">kadariyā</hi>ti <pb ed="M" n="2.0223"/> thaddhamaccharino puññakammavimukhā. <hi rend="bold">devalokaṃ na vajanti</hi> puññassa akatattā, maccharibhāvena ca pāpassa pasutattā. <hi rend="bold">bālā</hi>ti duccintitacintanādinā bālalakkhaṇayuttā. <hi rend="bold">nappasaṃsanti dānaṃ</hi> pasaṃsitumpi na visahanti. <hi rend="bold">dhīro</hi>ti dhītisampanno uḷārapañño parehi kataṃ <hi rend="bold">dānaṃ</hi> <pb ed="V" n="2.0205"/> <hi rend="bold">anumodamāno</hi>pi, <hi rend="bold">teneva</hi> dānānumodaneneva. <hi rend="bold">sukhī paratthā</hi>ti paraloke kāyikacetasikasukhasamaṅgī hoti.</p>

<p rend="bodytext">vararojo nāma tasmiṃ kāle eko khattiyo, tassa <hi rend="bold">vararojassa. anavajja…pe॰… phaleyya</hi> abhūtavādibhāvatoti adhippāyo. <hi rend="bold">atirekapadasahassena</hi> tiṃsādhikena aḍḍhateyyagāthāsatena <hi rend="bold">vaṇṇameva kathesi</hi> rūpappasannatāya ca.</p>

<p rend="bodytext"><hi rend="bold">yāva maññe khattiyā</hi>ti ettha <hi rend="bold">yāvā</hi>ti avadhiparicchedavacanaṃ, <hi rend="bold">aññe</hi>ti nipātamattaṃ, yāva khattiyā khattiye avadhiṃ katvā sabbe devamanussāti adhippāyo. tenāha <hi rend="bold">‘‘khattiyā brāhmaṇā’’</hi>tiādi. <hi rend="bold">madapamatto</hi>ti lābhasakkārasilokamadena pamatto ceva tadanvayena pamādena pamatto ca hutvā.</p>

<p rend="bodytext"><hi rend="bold">tadanvayamevā</hi>ti tadanugatameva. <hi rend="bold">vācā…pe॰… sametī</hi>ti vacīkammakāyakammāni aññamaññaṃ aviruddhāni, aññadatthu saṃsandanti. ajā eva migāti ajāmigā, te <hi rend="bold">ajāmige.</hi></p>

<p rend="bodytext"><hi rend="bold">tiṇṇavicikiccho</hi> sabbaso atikkantavicikicchākantāro<pb ed="P" n="2.0285"/>. nanu ca sabbepi sotāpannā tiṇṇavicikicchā, vigatakathaṃkathā ca? saccametaṃ, idaṃ pana na tādisaṃ tiṇṇavicikicchataṃ sandhāya vuttaṃ, atha kho sabbasmiṃ ñeyyadhamme sabbākārāvabodhasaṅkhātasanniṭṭhānavasena sabbaso nirākataṃ sandhāyāti dassento <hi rend="bold">‘‘yathā hī’’</hi>ti ādimāha. <hi rend="bold">ussannussannattā</hi>ti paroparabhāvato, ayañca attho bhagavato anekadhātunānādhātuñāṇabalenapi ijjhati. <hi rend="bold">sabbattha vigatakathaṃkatho</hi> sabbadassāvibhāvato. sabbesaṃ paramatthadhammānaṃ saccābhisamayavasena paṭividdhattā vuttaṃ <hi rend="bold">‘‘vohāravasenā’’</hi>ti vā nāmagottādivasenāti attho.</p>

<p rend="bodytext"><hi rend="bold">pariyositasaṅkappo</hi>ti sabbaso niṭṭhitamanoratho. nanu ca ariyamaggena pariyositasaṅkappatā nāma soḷasakiccasiddhiyā katakaraṇīyabhāvena, na sabbañeyyadhammāvabodhenāti codanaṃ sandhāyāha <hi rend="bold">‘‘pubbe</hi> <pb ed="M" n="2.0224"/> <hi rend="bold">ananussutesū’’</hi>tiādi. sāvakānaṃ sāvakapāramiñāṇaṃ viya, hi paccekabuddhānaṃ paccekabodhiñāṇaṃ viya ca sammāsambuddhānaṃ sabbaññutaññāṇaṃ catusaccābhisambodhapubbakamevāti. <hi rend="bold">ananussutesū</hi>ti na anussutesu. <hi rend="bold">sāma</hi>nti sayameva. padadvayenāpi parato ghosena vināti dasseti. <hi rend="bold">tatthā</hi>ti nimittatthe bhummaṃ, saccābhisambodhanimittanti attho. saccābhisambodho ca aggamaggavasenāti <pb ed="V" n="2.0206"/> daṭṭhabbaṃ. <hi rend="bold">balesu ca vasībhāva</hi>nti dasannaṃ balañāṇānaṃ yathāruci pavatti. jātattā jātāti sammāsambuddhe vadati.</p>

<p rend="bodytext" n="297"><hi rend="paranum">297</hi><hi rend="dot">.</hi> tattha tattha rājadhāniādike <hi rend="bold">nibaddhavāsaṃ vasanto.</hi> tīsu maṇḍalesu yathākālaṃ <hi rend="bold">cārikaṃ caranto.</hi></p>

<p rend="bodytext" n="298"><hi rend="paranum">298</hi><hi rend="dot">.</hi> <hi rend="bold">assā</hi>ti phalassa. <hi rend="bold">ta</hi>nti kāraṇaṃ. dvinnampi ekato uppattiyā <hi rend="bold">kāraṇaṃ natthi,</hi> pageva tiṇṇaṃ, catunnaṃ vāti. <hi rend="bold">‘‘ettha cā’’</hi>tiādi ‘‘ekissā lokadhātuyā’’ti vuttalokadhātuyā <pb ed="P" n="2.0286"/> pamāṇaparicchedadassanatthaṃ āraddhaṃ.</p>

<p rend="bodytext"><hi rend="bold">yāvatā</hi>ti yattakena ṭhānena. <hi rend="bold">pariharantī</hi>ti sineruṃ parikkhipantā parivattanti. <hi rend="bold">disā</hi>ti disāsu, bhummatthe etaṃ paccattavacanaṃ. <hi rend="bold">bhanti</hi> dibbanti. <hi rend="bold">virocanā</hi>ti obhāsantā, <hi rend="bold">virocanā</hi> vā sobhamānā <hi rend="bold">candimasūriyā bhanti,</hi> tato eva <hi rend="bold">disā</hi> ca <hi rend="bold">bhanti.</hi> <hi rend="bold">tāva sahassadhā</hi>ti tattako sahassaloko.</p>

<p rend="bodytext"><hi rend="bold">ettaka</hi>nti imaṃ cakkavāḷaṃ majjhe katvā imināva saddhiṃ cakkavāḷaṃ dasasahassaṃ. yaṃ panettha vattabbaṃ, taṃ <hi rend="bold">mahāpadānavaṇṇanāyaṃ</hi> vuttameva. <hi rend="bold">na paññāyatī</hi>ti tīsu piṭakesu anāgatattā.</p>

<p rend="subhead">sanaṅkumārakathāvaṇṇanā</p>

<p rend="bodytext" n="300"><hi rend="paranum">300</hi><hi rend="dot">.</hi> <hi rend="bold">vaṇṇenā</hi>ti rūpasampattiyā. suviññeyyattā taṃ anāmasitvā yasasaddasseva atthamāha. <hi rend="bold">alaṅkāraparivārenā</hi>ti alaṅkārena ca parivārena ca. <hi rend="bold">puññasiriyā</hi>ti puññiddhiyā.</p>

<p rend="bodytext" n="301"><hi rend="paranum">301</hi><hi rend="dot">.</hi> <hi rend="bold">sampasādane</hi>ti sampasādajanane. saṃpubbo khā-saddo jānanattho ‘‘saṅkhāyetaṃ paṭisevatī’’tiādīsu (ma॰ ni॰ 2.168) viyāti āha <hi rend="bold">‘‘jānitvā modāmā’’</hi>ti.</p>

<p rend="subhead">govindabrāhmaṇavatthuvaṇṇanā</p>

<p rend="bodytext" n="304"><hi rend="paranum">304</hi><hi rend="dot">.</hi> <hi rend="bold">yāva</hi> <pb ed="M" n="2.0225"/> <hi rend="bold">dīgharatta</hi>nti yāva parimāṇato, aparimitakālaparidīpanametanti āha <hi rend="bold">‘‘ettakanti…pe॰… aticiraratta’’</hi>nti. <hi rend="bold">mahāpaññova so bhagavā</hi>ti tena brahmunā anumatipucchāvasena <pb ed="V" n="2.0207"/> devānaṃ vuttanti dassento <hi rend="bold">‘‘mahāpaññova so bhagavā. noti kathaṃ tumhe maññathā’’</hi>ti āha. sayamevetaṃ pañhaṃ byākātukāmo ‘‘bhūtapubbaṃ bho’’ti ādiṃ āhāti sambandho. evaṃ pana byākarontena atthato ayampi attho vutto nāma hotīti dassento <hi rend="bold">‘‘anacchariyameta’’</hi>nti ādimāha. <hi rend="bold">tiṇṇaṃ mārāna</hi>nti <pb ed="P" n="2.0287"/> kilesābhisaṅkhāradevaputtamārānaṃ. ‘‘anacchariyameta’’nti vuttamevatthaṃ nigamanavasena <hi rend="bold">‘‘kimettha acchariya’’</hi>nti punapi vuttaṃ.</p>

<p rend="bodytext">rañño diṭṭhadhammikasamparāyikaatthānaṃ puro dhānato pure pure saṃvidhānato <hi rend="bold">purohito</hi>ti āha <hi rend="bold">‘‘sabbakiccāni</hi> <hi rend="bold">anusāsanapurohito’’</hi>ti. <hi rend="bold">govindiyābhisekenā</hi>ti govindassa ṭhāne ṭhapanābhisekena. taṃ kira tassa brāhmaṇassa kulaparamparāgataṃ ṭhānantaraṃ. <hi rend="bold">jotitattā</hi>ti āvudhānaṃ jotitattā. <hi rend="bold">pālanasamatthatāyā</hi>ti rañño, aparimitassa ca sattakāyassa anatthato paripālanasamatthatāya.</p>

<p rend="bodytext"><hi rend="bold">sammā vossajjitvā</hi>ti suṭṭhu tassevāgāravabhāvena vissajjitvā niyyātetvā. taṃ tamatthaṃ kiccaṃ passatīti <hi rend="bold">atthadaso. </hi></p>

<p rend="bodytext" n="305"><hi rend="paranum">305</hi><hi rend="dot">.</hi> bhavanaṃ vaḍḍhanaṃ <hi rend="bold">bhavo,</hi> bhavati etenāti vā <hi rend="bold">bhavo,</hi> vaḍḍhikāraṇaṃ sandhivasena ma-kārāgamo, o-kārassa ca a-kārādesaṃ katvā <hi rend="bold">‘‘bhavamatthū’’</hi>ti vuttaṃ. <hi rend="bold">bhavantaṃ jotipāla</hi>nti pana sāmiatthe upayogavacananti āha <hi rend="bold">‘‘bhoto’’</hi>ti. <hi rend="bold">mā paccabyāhāsī</hi>ti mā paṭikkhipīti attho. so pana paṭikkhepo paṭivacanaṃ hotīti āha <hi rend="bold">‘‘mā paṭibyāhāsī’’</hi>ti. <hi rend="bold">abhisambhosī</hi>ti kammantānaṃ saṃvidhāne samattho hotīti āha <hi rend="bold">‘‘saṃvidahitvā’’</hi>ti. bhavābhavaṃ, paññañca vindi paṭilabhīti <hi rend="bold">govindo,</hi> mahanto govindo <hi rend="bold">mahāgovindo. ‘‘go’’</hi>ti hi paññāyetaṃ adhivacanaṃ gacchati atthe bujjhatīti.</p>

<p rend="subhead">rajjasaṃvibhajanavaṇṇanā</p>

<p rend="bodytext" n="306"><hi rend="paranum">306</hi><hi rend="dot">.</hi> <hi rend="bold">ekapitikā</hi> <pb ed="M" n="2.0226"/> vemātukā <hi rend="bold">kaniṭṭhabhātaro. ayaṃ abhisitto</hi>ti ayaṃ reṇu rājakumāro pitu accayena rajje abhisitto. <hi rend="bold">rājakārakā</hi>ti rājaputtaṃ rajje patiṭṭhāpetāro.</p>

<p rend="bodytext" n="307"><hi rend="paranum">307</hi><hi rend="dot">.</hi> madentīti <pb ed="P" n="2.0288"/> <hi rend="bold">madanīyā</hi>ti kattusādhanataṃ dassento <hi rend="bold">‘‘madakarā’’</hi>ti āha. <hi rend="bold">madakaraṇaṃ</hi> pana pamādassa visesakāraṇanti vuttaṃ <hi rend="bold">‘‘pamādakarā’’</hi>ti.</p>

<p rend="bodytext" n="308"><hi rend="paranum">308</hi><hi rend="dot">.</hi> reṇussa <pb ed="V" n="2.0208"/> rajjasamīpe dasagāvutamattavitthatāni hutvā aparabhāge tiyojanasataṃ vitthatattā <hi rend="bold">sabbāni cha rajjāni sakaṭamukhāni paṭṭhapesi. vitānasadisaṃ</hi> caturassabhāvato.</p>

<p rend="bodytext" n="310"><hi rend="paranum">310</hi><hi rend="dot">.</hi> <hi rend="bold">sahā</hi>ti gāthāya padaparipūraṇatthaṃ vuttaṃ. tassa atthaṃ dassento <hi rend="bold">‘‘teneva sahā’’</hi>ti āha. <hi rend="bold">sahā</hi>ti vā avinābhāvatthe nipāto, so saha āsuṃ satta bhāradhāti yojetabbo, tena te desantare vasantā vicittena sahabhāvino avinābhāvinoti dīpeti. rajjabhāraṃ dhārenti attani āropenti vahantīti <hi rend="bold">bhāradhā. </hi></p>

<p rend="centre">paṭhamabhāṇavāravaṇṇanā niṭṭhitā.</p>

<p rend="subhead">kittisaddaabbhuggamanavaṇṇanā</p>

<p rend="bodytext" n="311"><hi rend="paranum">311</hi><hi rend="dot">.</hi> <hi rend="bold">anupurohite ṭhapesī</hi>ti anupurohite katvā ṭhapesi, anupurohite vā ṭhāne ṭhapesi. tisavanaṃ karonte sandhāya <hi rend="bold">‘‘divasassa tikkhattu’’</hi>nti vuttaṃ. dvīsu sandhīsu savanaṃ karonte sandhāya <hi rend="bold">‘‘sāyaṃ, pāto vā’’</hi>ti vuttaṃ. <hi rend="bold">tato paṭṭhāyā</hi>ti vatacariyaṃ matthakaṃ pāpetvā nhātakālato pabhuti.</p>

<p rend="bodytext" n="312"><hi rend="paranum">312</hi><hi rend="dot">.</hi> <hi rend="bold">abhiuggacchī</hi>ti uṭṭhahi udapādi. <hi rend="bold">acintetvā</hi>ti ‘‘kathaṃ kho ahaṃ brahmunā saddhiṃ manteyya’’nti acintetvā evaṃ cittampi anuppādetvā. tena samāgamanasseva abhāvato <hi rend="bold">amantetvā. taṃ disvā</hi>ti taṃ karuṇābrahmavihārabhāvanaṃ brahmadassanūpāyaṃ disvā ñāṇacakkhunā.</p>

<p rend="bodytext" n="313"><hi rend="paranum">313</hi><hi rend="dot">.</hi> <hi rend="bold">eva</hi>nti <pb ed="M" n="2.0227"/> evaṃ rañño ārocetvā paṭisallānaṃ upagate. <hi rend="bold">sabbatthā</hi>ti sabbesu channaṃ khattiyānaṃ, sattannaṃ brāhmaṇamahāsālānaṃ<pb ed="P" n="2.0289"/>, sattannaṃ nāṭakasatānaṃ, cattārīsāya ca bhariyānaṃ āpucchanavāresu.</p>

<p rend="bodytext" n="316"><hi rend="paranum">316</hi><hi rend="dot">.</hi> <hi rend="bold">sādisiyo</hi>ti jātiyā sādisiyoti āha <hi rend="bold">‘‘samavaṇṇā samajātikā’’</hi>ti.</p>

<p rend="bodytext" n="317"><hi rend="paranum">317</hi><hi rend="dot">.</hi> <hi rend="bold">santhāgāra</hi>nti jhānamanasikārena bahi visaṭavitakkavūpasamanena cittassa santhambhanaṃ <pb ed="V" n="2.0209"/> agāraṃ, jhānasālanti attho. <hi rend="bold">gahitāvā</hi>ti bhāvanānuyogena mahāsattena attano cittasantāne uppādanavasena gahitā eva. <hi rend="bold">natthi</hi> jhāneneva vikkhambhitattā. visesato hissa karuṇāya bhāvitattā <hi rend="bold">anabhirati ukkaṇṭhanā</hi> natthi, mettāya bhāvitattā <hi rend="bold">bhayaparitassanā natthi. ukkaṇṭhanā</hi>ti pana brahmadassane ussukkaṃ, <hi rend="bold">paritassanā</hi>ti tadabhipatthanāti āha <hi rend="bold">‘‘brahmuno panā’’</hi>tiādi.</p>

<p rend="subhead">brahmunāsākacchāvaṇṇanā</p>

<p rend="bodytext" n="318"><hi rend="paranum">318</hi><hi rend="dot">.</hi> <hi rend="bold">cittutrāso</hi>ti cittassa utrāsanamattaṃ. <hi rend="bold">katha</hi>nti sattanikāyanivāsaṭṭhānanāmagottādīnaṃ vasena kena pakārena. tenāha <hi rend="bold">‘‘ki’’</hi>ntiādi.</p>

<p rend="bodytext"><hi rend="bold">so</hi>ti ye te panakanasanantabandhasatanasanaṅkumārakālanāmakā loke pākaṭā paññātā brahmāno, tesu <hi rend="bold">sanaṅkumāro nāmāhanti dasseti.</hi></p>

<p rend="bodytext"><hi rend="bold">aggha</hi>nti garuṭṭhāniyānaṃ dātabbaṃāhāraṃ. <hi rend="bold">madhusāka</hi>nti madhurāhāraṃ, yaṃ kiñci atithino dātabbaṃ āhāraṃ upacāravasena evaṃ vadati. tenāha <hi rend="bold">‘‘madhusākaṃ panā’’</hi>tiādi. <hi rend="bold">pucchāmā</hi>ti nimantanavasena pucchāma.</p>

<p rend="bodytext" n="319"><hi rend="paranum">319</hi><hi rend="dot">.</hi> mahāsatto cattāro brahmavihāre bhāvetvā ṭhitopi tesu ‘‘brahmasahabyatāya maggo’’ti anibbematikatāya <hi rend="bold">‘‘kaṅkhī’’</hi>ti avoca. keci pana ‘‘tapokammena parikkhīṇasarīratāya, brahmasamāgamena bhayādisamuppattiyā ca paṭiladdhamattehi brahmavihārehi parihīno ahosi, tasmā avikkhambhitavicikicchatāya ‘kaṅkhī’ti avocā’’ti vadanti. parassa vediyā viditā <hi rend="bold">paravediyā,</hi> te pana tassa pākaṭā vibhūtāti āha <hi rend="bold">‘‘parassa</hi> <pb ed="M" n="2.0228"/> <hi rend="bold">pākaṭesu paravediyesū’’</hi>ti. tattha kāraṇamāha <hi rend="bold">‘‘parena sayaṃ abhisaṅkhatattā’’</hi>ti. mamāti <pb ed="P" n="2.0290"/> kammaṃ <hi rend="bold">mamaṃkāro,</hi> mamattanti āha <hi rend="bold">‘‘idaṃ mama…pe॰… taṇha’’</hi>nti. ‘‘mama’’nti karoti etenāti hi <hi rend="bold">mamaṃkāro,</hi> tathāpavattā taṇhā. <hi rend="bold">manujesū</hi>ti niddhāraṇe bhummaṃ, na visayeti āha <hi rend="bold">‘‘manujesu yo kocī’’</hi>ti. <hi rend="bold">‘‘ekodibhūto’’</hi>ti padassa bhāvatthaṃ tāva dassento <hi rend="bold">‘‘ekībhūto’’</hi>ti vatvā puna taṃ vivaranto <hi rend="bold">‘‘eko tiṭṭhanto eko nisīdanto’’</hi>ti āha. <hi rend="bold">tādiso</hi>ti eko hutvā pavattanako. <hi rend="bold">bhūto</hi>ti jāto. jhāne adhimutti nāma tasmiṃ nibbattite, anibbattite kuto adhimuttīti āha <hi rend="bold">‘‘jhānaṃ nibbattetvāti attho’’</hi>ti. vissagandho nāma kodhādikilesaparibhāvanāti tesaṃ vikkhambhanena <pb ed="V" n="2.0210"/> <hi rend="bold">vissagandhavirahito. etesu dhammesū</hi>ti pabbajjānaṃ vivekavāsakaruṇābrahmavihārādidhammesu.</p>

<p rend="bodytext" n="320"><hi rend="paranum">320</hi><hi rend="dot">.</hi> <hi rend="bold">avidvā</hi>ti na viditavā. <hi rend="bold">āvaritā</hi>ti kusalānaṃ uttarimanussadhammānaṃ uppattinivāraṇena āvaritā. <hi rend="bold">pūtikā</hi>ti byāpannacittatādinā pūtibhūtā. kilesavasena duggandhaṃ vissagandhaṃ <hi rend="bold">vāyati.</hi> nirayādiapāyesu nibbattanasīlatāya <hi rend="bold">āpāyikā</hi>ti āha <hi rend="bold">‘‘apāyūpagā’’</hi>ti. corādīhi upaddutassa pavisitukāmassa pākārakavāṭaparikhādīhi viya nagaraṃ kodhādīhi <hi rend="bold">nivuto pihito brahmaloko assāti nivutabrahmaloko. pucchati</hi> ‘‘kenāvaṭā’’ti vadanto.</p>

<p rend="bodytext">musāvādova <hi rend="bold">mosavajjaṃ</hi> yathā bhisakkameva bhesajjaṃ. <hi rend="bold">kujjhanaṃ</hi> dussanaṃ. diṭṭhādīsu adiṭṭhādivāditāvasena paresaṃ visaṃvādanaṃ <hi rend="bold">paravisaṃvādanaṃ.</hi> sadisaṃ patirūpaṃ dassetvā <hi rend="bold">palobhanaṃ sadisaṃ dassetvā vañcanaṃ.</hi> mittānaṃ vihiṃsanaṃ mettibhedo <hi rend="bold">mittadubbhanaṃ.</hi> daḷhamaccharitā <hi rend="bold">thaddhamacchariyaṃ.</hi> attani vijjamānaṃ nihīnataṃ, sadisataṃ vā <hi rend="bold">atikkamitvā maññanaṃ.</hi> paresaṃ sampattiyā asahanaṃ <hi rend="bold">khīyanaṃ.</hi> attasampattiyā nigūhanavasena, parehi sādhāraṇabhāvāsahanavasena ca vividhā icchā ruci etassāti <hi rend="bold">vivicchā.</hi> kadariyatāya <pb ed="P" n="2.0291"/> mudukaṃ <hi rend="bold">macchariyaṃ. yattha katthacī</hi>ti sakasantake, parasantake, hīnātike cāti yattha katthaci ārammaṇe. <hi rend="bold">lubbhanaṃ</hi> ārammaṇassa gahaṇaṃ abhigijjhanaṃ. <hi rend="bold">majjanaṃ</hi> seyyādivasena madanaṃ sampaggaho. <hi rend="bold">muyhanaṃ</hi> ārammaṇassa anavabodho. <hi rend="bold">etesū</hi>ti etesu yathāvuttesu kodhādīsu sattasantānassa kilissanato vibādhanato, upatāpanato ca kilesasaññitesu pāpadhammesu. <hi rend="bold">yuttā</hi> payuttā sampayuttā avirahitā.</p>

<p rend="bodytext">ettha <pb ed="M" n="2.0229"/> cāyaṃ brahmā mahāsattena āmagandhe supuṭṭho attano yathāupaṭṭhite pāpadhamme cuddasahi padehi vibhajitvā kathesi, te pana tādisaṃ pavattivisesaṃ upādāya vuttāpi keci puna vuttā, āmagandhasutte (su॰ ni॰ 242) pana vuttāpi keci idha sabbaso na vuttā, evaṃ santepi lakkhaṇahāranayena, tadekaṭṭhatāya vā tesaṃ pettha saṅgaho daṭṭhabbo. tenāha <hi rend="bold">‘‘idaṃ pana sutta’’</hi>ntiādi. <hi rend="bold">tattha āmagandhasuttena dīpetvā</hi>ti idha sarūpato avutte āmagandhepi vuttehi ekalakkhaṇatādinā āmagandhasuttena pakāsetvā <hi rend="bold">kathetabbaṃ</hi> tattha nesaṃ sarūpato kathitattā. <hi rend="bold">āmagandhasuttampi iminā dīpetabbaṃ</hi> idha vuttānampi kesañci āmagandhānaṃ tattha avuttabhāvato. yasmā āmagandhasutte vuttāpi āmagandhā atthato idha saṅgahaṃ samosaraṇaṃ gacchanti, tasmā idha vutte pariharaṇavasena dassentena yasmā cettha keci abhidhammanayena akilesasabhāvāpi sattasantānassa <pb ed="V" n="2.0211"/> vibādhanaṭṭhena ‘‘kilesā’’ti vattabbataṃ arahanti, tasmā ‘‘cuddasasu kilesesū’’ti vuttaṃ.</p>

<p rend="bodytext">nimmādaṃ milāpanaṃ khepananti āha <hi rend="bold">‘‘nimmādetabbā pahātabbā’’</hi>ti. <hi rend="bold">buddhatantī</hi>ti buddhabhāvīnaṃ paveṇī, buddhabhāvinopi ‘‘buddhā’’ti vuccanti yathā ‘‘agamā rājagahaṃ buddho’’ti. <hi rend="bold">mahāpurisassa daḷhīkammaṃ katvā</hi>ti mahāpurisassa ‘‘pabbajissāmaha’’nti <pb ed="P" n="2.0292"/> pavattacittuppādassa daḷhīkammaṃ katvā.</p>

<p rend="subhead">reṇurājaāmantanāvaṇṇanā</p>

<p rend="bodytext" n="321"><hi rend="paranum">321</hi><hi rend="dot">.</hi> <hi rend="bold">mama manaṃ haritvā</hi>ti mama cittaṃ apanetvā tassa vasena avattitvā.</p>

<p rend="bodytext"><hi rend="bold">ekībhāvaṃ upagantvā vutthassā</hi>ti kāyavivekaparibrūhanena ekībhāvaṃ upagantvā tapokammavasena vutthassa. <hi rend="bold">kusapattehi paritthato</hi>ti barihisehi vediyā samantato santharito. <hi rend="bold">akāco</hi>ti vaṇo vaṇasadisakhaṇḍiccavirahito. tenāha <hi rend="bold">‘‘akakkaso’’</hi>ti.</p>

<p rend="subhead">chakhattiyaāmantanāvaṇṇanā</p>

<p rend="bodytext" n="322"><hi rend="paranum">322</hi><hi rend="dot">.</hi> <hi rend="bold">sikkheyyāmā</hi>ti sikkhāpeyyāma, <hi rend="bold">sikkhāpanañcettha</hi> atthibhāvāpādananti āha <hi rend="bold">‘‘upalāpeyyāmā’’</hi>ti.</p>

<p rend="bodytext" n="323"><hi rend="paranum">323</hi><hi rend="dot">.</hi> yassa <pb ed="M" n="2.0230"/> vīriyārambhassa, khantibalassa ca abhāvena pabbajitānaṃ samaṇadhammo paripuṇṇo, parisuddho ca na hoti, tesu vīriyārambhakhantibalesu te te niyojetuṃ <hi rend="bold">‘‘ārambhavho’’</hi>tiādi vuttaṃ.</p>

<p rend="bodytext"><hi rend="bold">karuṇājhānamaggo</hi>ti karuṇājhānasaṅkhāto maggo. <hi rend="bold">ujumaggo</hi>ti brahmalokagamane ujubhūto maggo. <hi rend="bold">anuttaro</hi>ti seṭṭho brahmavihārasabhāvato. tenāha <hi rend="bold">‘‘uttamamaggo nāmā’’</hi>ti. <hi rend="bold">sabbhi rakkhito</hi> sādhūhi yathā parihāni na hoti, evaṃ paṭipakkhadūrīkaraṇena rakkhito gopito. ‘‘saddhammo sabbhi vakkhito’’ti keci paṭhanti, tesaṃ saparahitasādhanena sādhūhi buddhādīhi kathito paveditoti attho.</p>

<p rend="bodytext"><hi rend="bold">taṅkhaṇaviddhaṃsanadhamma</hi>nti <pb ed="V" n="2.0212"/> yasmiṃ khaṇe virodhidhammasamāyogo, tasmiṃyeva khaṇe vinassanasabhāvaṃ, yo vā so gamanassādānaṃ devaputtānaṃ heṭṭhupariyena paṭimukhaṃ dhāvantānaṃ sirasi, pāde ca baddhakhuradhārāsamāgamanatopi sīghataratāya atiittaro pavattikkhaṇo, teneva vinassanasabhāvaṃ. <hi rend="bold">tassa</hi> jīvitassa. <hi rend="bold">gati</hi>nti niṭṭhaṃ. <hi rend="bold">mantāya</hi>nti manteyyanti <pb ed="P" n="2.0293"/> vuttaṃ hotīti āha <hi rend="bold">‘‘mantetabba’’</hi>nti. <hi rend="bold">karaṇatthe vā bhumma</hi>nti ‘‘mantāya’’nti idaṃ bhummaṃ karaṇatthe daṭṭhabbaṃ yathā ‘‘ñātāya’’nti. <hi rend="bold">sabbapalibodhe</hi>ti sabbepi kusalakiriyāya vibandhe uparodhe.</p>

<p rend="subhead">brāhmaṇamahāsālādīnaṃ āmantanāvaṇṇanā</p>

<p rend="bodytext" n="324"><hi rend="paranum">324</hi><hi rend="dot">.</hi> <hi rend="bold">appesakkhā</hi>ti appānubhāvāti āha <hi rend="bold">‘‘pabbajitakālato paṭṭhāyā’’</hi>tiādi.</p>

<p rend="bodytext"><hi rend="bold">cakkavatti rājā viya</hi> sambhāvito.</p>

<p rend="subhead">mahāgovindapabbajjāvaṇṇanā</p>

<p rend="bodytext" n="328"><hi rend="paranum">328</hi><hi rend="dot">.</hi> samāpattīnaṃ ājānanaṃ nāma attapaccakkhatā, sacchikiriyāti āha <hi rend="bold">‘‘na sakkhiṃsu nibbattetu’’</hi>nti.</p>

<p rend="bodytext" n="329"><hi rend="paranum">329</hi><hi rend="dot">.</hi> <hi rend="bold">iminā</hi>ti ‘‘sarāmaha’’nti iminā <hi rend="bold">padena.</hi> ‘‘sarāmaha’’nti hi vadantena bhagavato mahābrahmunā kathitaṃ ‘‘tatheva ta’’nti bhagavatā paṭiññātameva jātanti. <hi rend="bold">na vaṭṭe nibbindanatthāya</hi> catusaccakammaṭṭhānakathāya abhāvato. asati pana vaṭṭe nibbidāya virāgānaṃ asambhavo evāti āha <pb ed="M" n="2.0231"/> <hi rend="bold">‘‘na virāgāyā’’</hi>tiādi. <hi rend="bold">ekantameva vaṭṭe nibbindanatthāya</hi> anekākāravokāravaṭṭe ādīnavavibhāvanato.</p>

<p rend="bodytext"><hi rend="bold">‘‘nibbidāyā’’</hi>ti iminā padena <hi rend="bold">vipassanā</hi> vuttā. esa nayo sesesupi. <hi rend="bold">vavatthānakathā</hi>ti vipassanāmagganibbānānaṃ taṃtaṃpadehi vavatthapetvā kathā. ayamettha nippariyāyakathāti āha <hi rend="bold">‘‘pariyāyena panā’’</hi>tiādi.</p>

<p rend="bodytext" n="330"><hi rend="paranum">330</hi><hi rend="dot">.</hi> <hi rend="bold">paripūretu</hi>nti bhāvanāpāripūrivasena paripuṇṇe kātuṃ, nibbattetunti attho. <hi rend="bold">brahmacariyaciṇṇakulaputtāna</hi>nti <pb ed="V" n="2.0213"/> ciṇṇamaggabrahmacariyānaṃ kulaputtānanti ukkaṭṭhaniddesena <hi rend="bold">arahattanikūṭena desanaṃ niṭṭhapesi.</hi></p>

<p rend="bodytext"><hi rend="bold">abhinandanaṃ</hi> nāma sampaṭicchanaṃ ‘‘abhinandanti āgata’’ntiādīsu <pb ed="P" n="2.0294"/> viya, tañcettha atthato cittassa attamanatāti āha <hi rend="bold">‘‘cittena sampaṭicchanto abhinanditvā’’</hi>ti. ‘‘sādhu sādhū’’ti vācāya sampahaṃsanā <hi rend="bold">anumodanā</hi>ti āha <hi rend="bold">‘‘vācāya sampahaṃsamāno anumoditvā’’</hi>ti.</p>

<trailer rend="centre">mahāgovindasuttavaṇṇanāya līnatthappakāsanā.</trailer>
</div>

<div id="dn2_7" n="dn2_7" type="sutta">
<head rend="chapter">7. mahāsamayasuttavaṇṇanā</head>

<p rend="subhead">nidānavaṇṇanā</p>

<p rend="bodytext" n="331"><hi rend="paranum">331</hi><hi rend="dot">.</hi> <hi rend="bold">udāna</hi>nti <pb ed="P" n="2.0295"/><pb ed="V" n="2.0214"/><pb ed="M" n="2.0232"/> raññā okkākena jātisambhedaparihāranimittaṃ pavattitaṃ udānaṃ <hi rend="bold">paṭicca. ekopi janapado ruḷhisaddena ‘‘sakkā’’ti vuccatī</hi>ti ettha yaṃ vattabbaṃ, taṃ <hi rend="bold">mahānidānavaṇṇanāyaṃ</hi> vuttanayena veditabbaṃ. <hi rend="bold">aropite</hi>ti kenaci aropite.</p>

<p rend="bodytext"><hi rend="bold">āvaraṇenā</hi>ti setunā. <hi rend="bold">bandhāpetvā</hi>ti paṃsupalāsapāsāṇamattikākhaṇḍādīhi āḷiṃ thiraṃ kārāpetvā.</p>

<p rend="bodytext">‘‘jātiṃ ghaṭṭetvā kalahaṃ vaḍḍhayiṃsū’’ti saṅkhepena vuttamatthaṃ pākaṭataraṃ kātuṃ <hi rend="bold">‘‘koliyakammakarā vadantī’’</hi>tiādi vuttaṃ.</p>

<p rend="bodytext"><hi rend="bold">tīṇi jātakānī</hi>ti phandanajātakapathavīundriyajātakalaṭukikajātakāni <hi rend="bold">dve jātakānī</hi>ti rukkhadhamma vaṭṭakajātakāni.</p>

<p rend="bodytext"><hi rend="bold">tenā</hi>ti bhagavatā. <hi rend="bold">kalahakāraṇabhāvo</hi>ti kalahakāraṇassa atthibhāvo.</p>

<p rend="bodytext"><hi rend="bold">aṭṭhāne</hi>ti akāraṇe. <hi rend="bold">veraṃ katvā</hi>ti virodhaṃ uppādetvā. ‘‘kuṭhārihattho puriso’’tiādinā <hi rend="bold">phandanajātakaṃ kathesi. </hi> ‘‘duddubhāyati bhaddante’’tiādinā <hi rend="bold">pathavīundriyajātakaṃ kathesi. </hi> ‘‘vandāmi taṃ kuñjarā’’tiādinā <hi rend="bold">laṭukikajātakaṃ kathesi. </hi></p>

<p rend="gatha1">‘‘sādhū <pb ed="V" n="2.0215"/> sambahulā ñātī; api rukkhā araññajā.</p>

<p rend="gathalast">vāto vahati ekaṭṭhaṃ, brahantampi vanappati’’nti.. –</p>

<p rend="unindented">ādinā<hi rend="bold"> rukkhadhammajātakaṃ kathesi.</hi></p>

<p rend="gatha1">‘‘sammodamānā <pb ed="P" n="2.0296"/> gacchanti, jālaṃ ādāya pakkhino.</p>

<p rend="gathalast">yadā te vivadissanti, tadā ehinti me vasa’’nti.. –</p>

<p rend="unindented">ādinā<hi rend="bold"> vaṭṭakajātakaṃ kathesi.</hi></p>

<p rend="gatha1">‘‘attadaṇḍā <pb ed="M" n="2.0233"/> bhayaṃ jātaṃ, janaṃ passatha medhagaṃ.</p>

<p rend="gathalast">saṃvegaṃ kittayissāmi, yathā saṃvijitaṃ mayā’’ti.. (su॰ ni॰ 1.941).</p>

<p rend="unindented">ādinā <hi rend="bold">attadaṇḍasuttaṃ kathesi.</hi></p>

<p rend="bodytext">taṃtaṃpalobhanakiriyā kāyavācāhi parakkamantiyo <hi rend="bold">‘‘ukkaṇṭhantū’’ti sāsanaṃ pesenti.</hi></p>

<p rend="bodytext"><hi rend="bold">kuṇāladahe</hi>ti kuṇāladahatīre <hi rend="bold">patiṭṭhāya. pucchitapucchitaṃ kathesi</hi> (jā॰ 2.kuṇālajātaka) ‘‘anukkamena kuṇālasakuṇarājassa pucchanappasaṅgena <hi rend="bold">kuṇālajātakaṃ</hi> kathessāmī’’ti. <hi rend="bold">anabhiratiṃ vinodesi</hi> itthīnaṃ dosadassanamukhena kāmānaṃ ādīnavokārasaṃkilesavibhāvanena.</p>

<p rend="bodytext">kosajjaṃ vidhamitvā purisathāmaparibrūhanena <hi rend="bold">‘‘uttamapurisasadisehi no bhavituṃ vaṭṭatī’’</hi>ti uppannacittā.</p>

<p rend="bodytext"><hi rend="bold">avissaṭṭhakammantā</hi>ti arativinodanato paṭṭhāya avissaṭṭhasamaṇakammantā, aparicattakammaṭṭhānāti attho. <hi rend="bold">nisīdituṃ vaṭṭatī</hi>ti bhagavā cintesīti yojanā.</p>

<p rend="bodytext"><hi rend="bold">paduminiya</hi>nti padumassare. <hi rend="bold">vikasiṃsu</hi> guṇagaṇavibodhena. <hi rend="bold">‘‘ayaṃ imassa…pe॰… na kathesī’’</hi>ti iminā sabbepi te bhikkhū tāvadeva paṭipāṭiyā āgatattā aññamaññassa lajjamānā <pb ed="V" n="2.0216"/> attanā paṭividdhavisesaṃ bhagavato nārocesunti dasseti. <hi rend="bold">‘‘khīṇāsavāna’’</hi>ntiādinā tattha kāraṇamāha.</p>

<p rend="bodytext"><hi rend="bold">osīdamatte</hi>ti bhagavato santikaṃ upagatamatte. <hi rend="bold">ariyamaṇḍale</hi>ti ariyasamūhe. <hi rend="bold">pācīnayugandharaparikkhepato</hi>ti yugandharapabbatassa pācīnaparikkhepato, na bāhirakehi uccamānaudayapabbatato. <hi rend="bold">rāmaṇeyyakadassanattha</hi>nti buddhuppādapaṭimaṇḍitattā visesato ramaṇīyassa lokassa ramaṇīyabhāvadassanatthaṃ. <hi rend="bold">ullaṅghitvā</hi>ti <pb ed="P" n="2.0297"/> uṭṭhahitvā. <hi rend="bold">evarūpe khaṇe laye muhutte</hi>ti yathāvutte candamaṇḍalassa uṭṭhitakkhaṇe uṭṭhitavelāyaṃ uṭṭhitamuhutteti uparūpari kālassa vaḍḍhitabhāvadassanatthaṃ vuttaṃ.</p>

<p rend="bodytext">tathā <pb ed="M" n="2.0234"/> tesaṃ bhikkhūnaṃ jātiādivasena bhagavato anurūpaparivāritaṃ dassento <hi rend="bold">‘‘tatthā’’</hi>ti ādimāha.</p>

<p rend="bodytext"><hi rend="bold">samāpannadevatā</hi>ti āsannaṭṭhāne jhānasamāpatti samāpannadevatā. <hi rend="bold">caliṃsū</hi>ti uṭṭhahiṃsu. kosamattaṃ ṭhānaṃ <hi rend="bold">saddantaraṃ.</hi> jambudīpe kira ādito tesaṭṭhimattāni nagarasahassāni uppannāni, tathā dutiyaṃ, tathā tatiyaṃ, taṃ sandhāyāha <hi rend="bold">‘‘tikkhattuṃ tesaṭṭhiyā nagarasahassesū’’</hi>ti. te pana sampiṇḍetvā satasahassato paraṃ asītisahassāni, navasahassāni ca honti. <hi rend="bold">navanavutiyā doṇamukhasatasahassesū</hi>ti navasatasahassādhikesu navutisatasahassesu doṇamukhesu. <hi rend="bold">doṇamukha</hi>nti ca mahānagarassa āyuppattiṭṭhānabhūtaṃ pādanagaraṃ vuccati. <hi rend="bold">channavutiyā paṭṭanakoṭisatasahassesū</hi>ti chakoṭiadhikanavutikoṭisatasahassapaṭṭanesu. tambapaṇṇidīpādīsu <hi rend="bold">chapaṇṇāsāya ratanākaresu.</hi> evaṃ pana nagaradoṇimukhapaṭṭanaratanākarādivibhāgena kathanaṃ taṃtaṃadhivatthāya vasantīnaṃ devatānaṃ bahubhāvadassanatthaṃ. yadi dasasahassacakkavāḷesu devatā sannipatitā, atha kasmā pāḷiyaṃ ‘‘dasahi ca lokadhātūhī’’ti vuttanti āha <hi rend="bold">‘‘dasasahassa…pe॰… adhippetā’’</hi>ti, tena sahassilokadhātu idha ‘‘ekā lokadhātū’’ti vuttāti veditabbaṃ.</p>

<p rend="bodytext"><hi rend="bold">lohapāsāde</hi>ti ādito kate lohapāsāde. <hi rend="bold">brahmaloke</hi>ti heṭṭhime brahmaloke. yadi tā devatā evaṃ nirantarā, pacchā āgatānaṃ okāso eva na bhaveyyāti codanaṃ sandhāyāha <hi rend="bold">‘‘yathā kho panā’’</hi>tiādi. suddhāvāsakāyaṃ upapannā <hi rend="bold">suddhāvāsakāyikā,</hi> tāsaṃ pana yasmā suddhāvāsabhūmi nivāsaṭṭhānaṃ, tasmā vuttaṃ <hi rend="bold">‘‘suddhāvāsavāsīna’’</hi>nti. <hi rend="bold">āvāsā</hi>ti āvāsanaṭṭhānabhūtā<pb ed="P" n="2.0298"/><pb ed="V" n="2.0217"/>, devatā pana orambhāgiyānaṃ, itaresañca saṃyojanānaṃ samucchindanena suddho āvāso etesanti <hi rend="bold">suddhāvāsā.</hi></p>

<p rend="bodytext" n="332"><hi rend="paranum">332</hi><hi rend="dot">.</hi> <hi rend="bold">puratthimacakkavāḷamukhavaṭṭiyaṃ otari</hi> aññattha okāsaṃ alabhamāno. evaṃ sesāpi. buddhānaṃ abhimukhamaggo <hi rend="bold">buddhavīthi.</hi> yāva cakkavāḷā <hi rend="bold">ottharituṃ</hi> ovarituṃ <hi rend="bold">na sakkā. pahaṭabuddhavīthiyāvā</hi>ti buddhānaṃ santikaṃ upasaṅkamantehi tehi devabrahmehi vaḷañjitavīthiyāva. samiti saṅgati sannipāto <hi rend="bold">samayo,</hi> mahanto samayo <hi rend="bold">mahāsamayo</hi>ti āha <hi rend="bold">‘‘mahāsamūho’’</hi>ti<pb ed="M" n="2.0235"/>. pavaddhaṃ vanaṃ <hi rend="bold">pavana</hi>nti āha <hi rend="bold">‘‘vanasaṇḍo’’</hi>ti. <hi rend="bold">devaghaṭā</hi>ti devasamūhā.</p>

<p rend="bodytext"><hi rend="bold">samādahaṃsū</hi>ti samādahitaṃ lokuttarasamādhinā suṭṭhu appitaṃ akaṃsu, yathāsamāhitaṃ pana samādhinā yojitaṃ nāma hotīti vuttaṃ <hi rend="bold">‘‘samādhinā yojesu’’</hi>nti. sabbesaṃ gomuttavaṅkādīnaṃ dūrasamūhanitattā <hi rend="bold">sabbe…pe॰… akariṃsu.</hi> nayati asse etehīti <hi rend="bold">nettāni,</hi> yottāni. avīthipaṭipannānaṃ assānaṃ vīthipaṭipādanaṃ rasmiggahaṇena pahotīti ‘‘sabbayottāni gahetvā acodento’’ti vatvā taṃ pana acodanaṃ avāraṇaṃ evāti āha <hi rend="bold">‘‘acodento avārento’’</hi>ti.</p>

<p rend="bodytext">yathā khīlaṃ bhittiyaṃ vā bhūmiyaṃ vā ākoṭitaṃ dunnīharaṇaṃ, yathā ca palighaṃ nagarappavesanivāraṇaṃ, yathā ca indakhīlaṃ gambhīranemi sunikhātaṃ dunnīharaṇaṃ, evaṃ rāgādayo sattasantānato dunnīharaṇā, nibbānanagarappavesanivāraṇā cāti te ‘‘khīlaṃ, palighaṃ, indakhīla’’nti ca vuttā. <hi rend="bold">taṇhāejāya abhāvena anejā</hi> paramasantuṭṭhabhāvena cātuddisattā <hi rend="bold">appaṭihatacārikaṃ caranti.</hi></p>

<p rend="bodytext"><hi rend="bold">gatāse</hi>ti gatā eva, na pana gamissanti pariniṭṭhitasaraṇagamanattāti<pb ed="P" n="2.0299"/>. lokuttarasaraṇagamanaṃ adhippetanti āha <hi rend="bold">‘‘nibbematikasaraṇagamanena gatā’’</hi>ti. <hi rend="bold">te</hi> hi niyamena <hi rend="bold">apāyabhūmiṃ na gamissanti, devakāyañca paripūressanti.</hi> ye pana lokiyena saraṇagamanena <hi rend="bold">buddhaṃ saraṇaṃ gatāse, na te gamissanti apāyabhūmiṃ,</hi> sati ca paccayantarasamavāye <hi rend="bold">pahāya mānusaṃ dehaṃ, devakāyaṃ paripūressantī</hi>ti ayamettha attho.</p>

<p rend="subhead">devatāsannipātavaṇṇanā</p>

<p rend="bodytext" n="333"><hi rend="paranum">333</hi><hi rend="dot">.</hi> <hi rend="bold">etesa</hi>nti <pb ed="V" n="2.0218"/> devatāsannipātānaṃ. <hi rend="bold">idānī</hi>ti imasmiṃ kāle. <hi rend="bold">buddhāna</hi>nti aññesaṃ buddhānaṃ <hi rend="bold">abhāvā. cittakallatā</hi> cittamaddavaṃ.</p>

<p rend="bodytext">kiṃ pana bhagavatāva mahante devatāsamāgame tesaṃ nāmagottaṃ kathetuṃ sakkāti? āma sakkāti dassetuṃ <hi rend="bold">‘‘buddhā nāma mahantā’’</hi>tiādi vuttaṃ. tattha <hi rend="bold">diṭṭha</hi>nti rūpāyatanamāha, <hi rend="bold">suta</hi>nti saddāyatanaṃ, <hi rend="bold">muta</hi>nti sampattaggāhiindriyavisayaṃ gandharasaphoṭṭhabbāyatanaṃ, <hi rend="bold">viññāta</hi>nti vuttāvasesaṃ sabbaṃ <pb ed="M" n="2.0236"/> ñeyyaṃ, <hi rend="bold">patta</hi>nti pariyesitvā, apariyesitvā vā sampattaṃ, <hi rend="bold">pariyesita</hi>nti pattaṃ, appattaṃ vā pariyiṭṭhaṃ. <hi rend="bold">anuvicaritaṃ manasā</hi>ti kevalaṃ manasā ālocitaṃ. <hi rend="bold">katthaci nīlādivasena vibhattarūpārammaṇe</hi>ti abhidhamme (dha॰ sa॰ 615) ‘‘nīlaṃ pītaka’’ntiādinā vibhatte yattha katthaci rūpārammaṇe kiñci rūpārammaṇaṃ vā na atthīti yojanā. <hi rend="bold">bherisaddādivasenā</hi>ti etthāpi eseva nayo. <hi rend="bold">ya</hi>nti yaṃ ārammaṇaṃ. <hi rend="bold">etesa</hi>nti buddhānaṃ.</p>

<p rend="bodytext">idāni yathāvuttamatthaṃ pāḷiyā samatthetuṃ <hi rend="bold">‘‘yathāhā’’</hi>tiādi vuttaṃ. tadā jānanakiriyāya apariyositabhāvadassanatthaṃ ‘‘jānāmī’’ti vatvā yasmā yaṃ kiñci neyyaṃ nāma, sabbaṃ taṃ bhagavatā aññātaṃ nāma natthi, tasmā vuttaṃ <hi rend="bold">‘‘tamahaṃ abbhaññāsi’’</hi>nti.</p>

<p rend="bodytext"><hi rend="bold">na olokenti</hi> payojanābhāvato. <hi rend="bold">viparītā</hi> ‘‘na kammāvaraṇena samannāgatā’’tiādinā nayena vuttā. ‘‘yassa maṅgalā samūhatā’’ti (su॰ ni॰ 362) ārabhitvā ‘‘rāgaṃ <pb ed="P" n="2.0300"/> vinayetha mānusesu dibbesu kāmesu cā’’tiādinā (su॰ ni॰ 363) ca rāganiggahakathābāhullato <hi rend="bold">sammāparibbājanīyasuttaṃ</hi> rāgacaritānaṃ sappāyaṃ, ‘‘piyamappiyabhūtā kalaha vivādā paridevasokā sahamaccharā cā’’tiādinā (su॰ ni॰ 869; mahāni॰ 98) kalahādayo yato dosato samuṭṭhahanti, so ca doso yato piyabhāvato, so ca piyabhāvo yato chandato samuṭṭhahanti, iti phalato, kāraṇaparamparato ca dose ādīnavavibhāvanabāhullato <hi rend="bold">kalahavivādasuttaṃ</hi> (su॰ ni॰ 869; mahāni॰ 98) dosacaritānaṃ sappāyaṃ –</p>

<p rend="gatha1">‘‘appañhi etaṃ na alaṃ samāya,</p>

<p rend="gatha2">duve vivādassa phalāni brūmi.</p>

<p rend="gatha3">etampi <pb ed="V" n="2.0219"/> disvā na vivādayetha,</p>

<p rend="gathalast">khemābhipassaṃ avivādabhūmi’’nti.. (su॰ ni॰ 902; mahāni॰ 131) –</p>

<p rend="unindented">ādinā nayena sammohavidhamanato, paññāparibrūhanato ca <hi rend="bold">mahābyūhasuttaṃ</hi> mohacaritānaṃ sappāyaṃ –</p>

<p rend="gatha1">‘‘parassa <pb ed="M" n="2.0237"/> ce dhammaṃ anānujānaṃ,</p>

<p rend="gatha2">bālo, mago hoti nihīnapañño.</p>

<p rend="gatha3">sabbeva bālā sunihīnapaññā,</p>

<p rend="gathalast">sabbevime diṭṭhiparibbasānā’’ti.. (su॰ ni॰ 886; mahāni॰ 115) –</p>

<p rend="unindented">ādinā nayena sandiṭṭhiparāmāsitāpanayanamukhena savisayesu diṭṭhiggahaṇesu visaṭavitakkavicchindanavasena pavattattā <hi rend="bold">cūḷabyūhasuttaṃ</hi> vitakkacaritānaṃ sappāyaṃ –</p>

<p rend="gatha1">‘‘mūlaṃ <pb ed="P" n="2.0301"/> papañcasaṅkhāya (iti bhagavā),</p>

<p rend="gatha2">mantā asmīti sabbaṃ uparundhe.</p>

<p rend="gatha3">yā kāci taṇhā ajjhattaṃ,</p>

<p rend="gathalast">tāsaṃ vinayā sadā sato sikkhe’’ti.. (su॰ ni॰ 922; mahāni॰ 151) –</p>

<p rend="unindented"><hi rend="bold">papañcasaṅkhāya mūlaṃ</hi> avijjādikilesajātaṃ <hi rend="bold">asmīti</hi> pavattamānañcāti <hi rend="bold">sabbaṃ mantā</hi> paññāya uparundheyya. <hi rend="bold">yā kāci ajjhattaṃ</hi> rūpataṇhādibhedā <hi rend="bold">taṇhā</hi> uppajjeyya, <hi rend="bold">tāsaṃ vinayā</hi> vūpasamāya <hi rend="bold">sadā sato</hi> upaṭṭhitassati hutvā sikkheyyāti evamādi upadesassa saddhova bhājanaṃ. tassa hi so atthāvahoti <hi rend="bold">tuvaṭṭakasuttaṃ</hi> saddhācaritānaṃ sappāyaṃ –</p>

<p rend="gatha1">‘‘vītataṇho purā bhedā (iti bhagavā),</p>

<p rend="gatha2">pubbamantamanissito.</p>

<p rend="gatha3">vemajjhe <pb ed="V" n="2.0220"/> nupasaṅkheyyo,</p>

<p rend="gathalast">tassa natthi purakkhata’’nti.. (su॰ ni॰ 855; mahāni॰ 84) –</p>

<p rend="bodytext">yo sarīrabhedato pubbeva pahīnataṇho, tato eva atītaddhasaññitaṃ purimakoṭṭhāsaṃ taṇhānissayena anissito, vemajjhe paccuppannepi addhani ‘‘ratto’’tiādinā upasaṅkhātabbo, tassa arahato taṇhādiṭṭhipurakkhārānaṃ abhāvā anāgate addhani kiñci purakkhataṃ natthīti ādinā evaṃ gambhīrakathābāhullato <hi rend="bold">pūrābhedasuttaṃ</hi> (su॰ ni॰ 855; mahāni॰ 84) buddhicaritānaṃ sappāyanti katvā vuttaṃ <hi rend="bold">‘‘atha nesaṃ sappāyaṃ …pe॰… vavatthapetvā’’</hi>ti. <hi rend="bold">manasākāsī</hi>ti evaṃ cariyāya vasena manasi katvā puna taṃ sadisaṃ attano <pb ed="M" n="2.0238"/> desanānikkhepayogyatāvasena manasi akāsi. <hi rend="bold">attajjhāsayena nu kho jāneyyā</hi>ti parajjhāsayādiṃ anapekkhitvā mayhaṃyeva ajjhāsayena āraddha desanaṃ <pb ed="P" n="2.0302"/> jāneyya nu kho. <hi rend="bold">parajjhāsayenā</hi>ti sannipatitāya parisāya kassaci ajjhāsayena. <hi rend="bold">aṭṭhuppattikenā</hi>ti idha samuṭṭhitaaṭṭhuppattiyā. <hi rend="bold">pucchāvasenā</hi>ti kassaci pucchantassa pucchāvasena. <hi rend="bold">āraddhadesanaṃ jāneyyāti. ‘‘sace paccekabuddho bhaveyyā’’</hi>ti idaṃ imesaṃ suttānaṃ desanāya pucchā paccekabuddhānaṃ bhāriyā, avisayā cāti dassanatthaṃ vuttaṃ. tenāha <hi rend="bold">‘‘sopi na sakkuṇeyyā’’</hi>ti.</p>

<p rend="bodytext">ettha ca yasmā na anumatipucchā, kathetukamyatāpucchā vā yuttā, atha kho diṭṭhasaṃsandanapucchāsadisī vā vimaticchedanapucchāsadisī vā pucchā yuttā, tāva puggalajjhāsayavasena pavattitā nāma honti, na yathādhammavasena, tattha yadi bhagavā tathā sayameva pucchitvā sayameva vissajjeyya, suṇantīnaṃ devatānaṃ sammoho bhaveyya ‘‘kiṃ nāmetaṃ bhagavā paṭhamaṃ evamāha, punapi evamāhā’’ti, andhakāraṃ paviṭṭhā viya honti, tasmā vuttaṃ <hi rend="bold">‘‘evaṃ petā devatā na sakkhissanti paṭivijjhitu’’</hi>nti. yathādhammadesanāyaṃ pana kathetukamyatāvasena pucchanena sammoho hotīti. <hi rend="bold">sūriyo uggatoti</hi> āha devasaṅgho āsannatarabhāvena obhāsassa vipulauḷārabhāvato. <hi rend="bold">ekissā lokadhātuyā</hi>ti sutte (dī॰ ni॰ 3.161; ma॰ ni॰ 3.129; a॰ ni॰ 1.277; vibha॰ 809; netti॰ 57; mi॰ pa॰ 5.1.1) āgatanayena sabbattheva pana apubbaṃ acarimaṃ dve buddhā na honteva. tenevāha – ‘‘anantāsu…pe॰… addasā’’ti.</p>

<p rend="bodytext">gāthāyaṃ <hi rend="bold">pucchāmī</hi>ti nimmitabuddho bhagavantaṃ pucchituṃ okāsaṃ kārāpesi. <hi rend="bold">muni</hi>nti buddhamuniṃ<pb ed="V" n="2.0221"/>. <hi rend="bold">pahūtapañña</hi>nti mahāpaññaṃ.<hi rend="bold"> tiṇṇa</hi>nti caturoghatiṇṇaṃ. <hi rend="bold">pāraṅgata</hi>nti nibbānappattaṃ, sabbassa vā ñeyyassa pāraṃ pariyantaṃ gataṃ. <hi rend="bold">parinibbutaṃ</hi> saupādisesanibbānavasena. <hi rend="bold">ṭhitatta</hi>nti avaṭṭhitacittaṃ lokadhammehi akampaneyyatāya. <hi rend="bold">nikkhamma gharā panujja kāme</hi>ti vatthukāme panūditvā gharāvāsā nikkhamma. <hi rend="bold">kathaṃ bhikkhu sammā so loke paribbajeyyā</hi>ti so bhikkhu kathaṃ sammā paribbajeyya gaccheyya vihareyya, anupalitto hutvā lokaṃ atikkameyyāti attho.</p>

<p rend="bodytext" n="334"><hi rend="paranum">334</hi><hi rend="dot">.</hi> <hi rend="bold">silokaṃ</hi> <pb ed="P" n="2.0303"/> <hi rend="bold">anukassāmī</hi>ti <pb ed="M" n="2.0239"/> ettha <hi rend="bold">siloko</hi> nāma pādasamudayo, isīhi vuccamānā gāthātipi vuccati. pādova niyatavaṇṇānupubbikānaṃ padānaṃ samūho, taṃ <hi rend="bold">silokaṃ anukassāmi</hi> pavattayissāmīti atthoti āha <hi rend="bold">‘‘akkhara…pe॰… pavattayissāmī’’</hi>ti. <hi rend="bold">yatthā</hi>ti adhikaraṇe bhummaṃ. āmeḍitalopenāyaṃ niddesoti āha <hi rend="bold">‘‘yesu yesu ṭhānesū’’</hi>ti. <hi rend="bold">bhummā</hi>ti bhūmipaṭibaddhanivāsā. <hi rend="bold">taṃ taṃ nissitā</hi> taṃ taṃ ṭhānaṃ nissitavanto nissāya vasamānā, tehi saddhiṃ silokaṃ anukassāmīti adhippāyo. <hi rend="bold">‘‘ye sitā girigabbhara’’</hi>nti iminā tesaṃ vivekavāsaṃ dasseti, <hi rend="bold">‘‘pahitattā samāhitā’’</hi>ti iminā bhāvanābhiyogaṃ.</p>

<p rend="bodytext"><hi rend="bold">bahujanā</hi> pañcasatasaṅkhyattā. paṭipakkhābhibhavanato, tejussadatāya ca <hi rend="bold">sīhā viya</hi> pavivittatāya <hi rend="bold">nilīnā. ekatta</hi>nti ekībhāvaṃ. <hi rend="bold">odātacittā hutvā suddhā</hi>ti arahattamaggādhigamena pariyodātacittā hutvā suddhā, na kevalaṃ sarīrasuddhiyāva. <hi rend="bold">vippasannā</hi>ti ariyamaggappasādena visesato pasannā. cittassa āvilabhāvakarānaṃ kilesānaṃ abhāvena <hi rend="bold">anāvilā.</hi></p>

<p rend="bodytext"><hi rend="bold">bhikkhū jānitvā</hi>ti bhinnakilese bhikkhū ‘‘ime dibbacakkhunā ete devakāye passantīti jānitvā. <hi rend="bold">savanante jātattā</hi>ti dhammassavanapariyosāne ariyajātiyā jātattā. <hi rend="bold">idaṃ sabba</hi>nti idaṃ ‘‘bhiyyo pañcasate’’tiādikaṃ sabbaṃ.</p>

<p rend="bodytext"><hi rend="bold">tadatthāya vīriyaṃ kariṃsū</hi>ti dibbacakkhuñāṇābhinīhāravasena vīriyaṃ ussāhaṃ akaṃsu. tenāha ‘‘na taṃ tehī’’tiādi. <hi rend="bold">sattari</hi>nti ta-kārassa ra-kārādesaṃ katvā vuttaṃ, sattatinti attho. ‘‘sahassa’’nti pana anuvattati, sattatiyogena bahuvacanaṃ. tenāha <hi rend="bold">‘‘eke sahassaṃ. eke sattatisahassānī’’</hi>ti.</p>

<p rend="bodytext"><hi rend="bold">ananta</hi>nti antarahitaṃ, taṃ pana ativiya mahantaṃ nāma hotīti āha <hi rend="bold">‘‘vipula’’</hi>nti.</p>

<p rend="bodytext"><hi rend="bold">avekkhitvā</hi>ti <pb ed="P" n="2.0304"/><pb ed="V" n="2.0222"/> ñāṇacakkhunā visuṃ visuṃ avekkhitvā ‘‘vavatthitvānā’’tipi paṭhanti, so evattho. taṃ avekkhanaṃ nicchayakaraṇaṃ hotīti āha <hi rend="bold">‘‘vavatthapetvā’’</hi>ti. pubbe vuttagāthāsu tatiyagāthāya pacchimaddhaṃ, catutthagāthāya purimaddhañca sandhāyāha <hi rend="bold">‘‘pubbe vuttagāthamevā’’</hi>ti.</p>

<p rend="bodytext">vijānanampi <pb ed="M" n="2.0240"/> dassanaṃ evāti āha <hi rend="bold">‘‘passatha olokethā’’</hi>ti. vācāyatapavattitabhāvato ‘‘anupaṭipāṭiyāva kittayissāmī’’ti vadati.</p>

<p rend="bodytext" n="335"><hi rend="paranum">335</hi><hi rend="dot">.</hi> satta sahassāni saṅkhāyāti <hi rend="bold">satta sahassā. yakkhāyevā</hi>ti yakkhajātikā eva. <hi rend="bold">ānubhāvasampannā</hi>ti mahesakkhā. <hi rend="bold">iddhimanto</hi>ti vā mahānubhāvā. <hi rend="bold">jutimanto</hi>ti mahappabhā. <hi rend="bold">vaṇṇavanto</hi>ti atikkantavaṇṇā. <hi rend="bold">yasassino</hi>ti mahāparivārā ceva patthaṭakittisaddā ca. <hi rend="bold">samiti</hi>-saddo samīpatthoti adhippāyenāha <hi rend="bold">‘‘bhikkhūnaṃ santika’’</hi>nti.</p>

<p rend="bodytext"><hi rend="bold">hemavatapabbate</hi>ti himavato samīpe ṭhitapabbate.</p>

<p rend="bodytext"><hi rend="bold">ete sabbepī</hi>ti ete sattasahassā kāpilavatthavā, chasahassā hemavatā, tisahassā sātāgirāti yathāvuttā <hi rend="bold">sabbepi soḷasasahassā.</hi></p>

<p rend="bodytext"><hi rend="bold">rājagahanagare</hi>ti rājagahanagarassa samīpe. <hi rend="bold">ta</hi>nti kumbhīraṃ.</p>

<p rend="bodytext" n="336"><hi rend="paranum">336</hi><hi rend="dot">.</hi> kāmaṃ pācīnadisaṃ pasāsati, tathāpi <hi rend="bold">catūsupi disāsu</hi> saparivāradīpesu catūsupi mahādīpesu <hi rend="bold">gandhabbānaṃ jeṭṭhako,</hi> kathaṃ? <hi rend="bold">sabbe te tassa vase vattanti.</hi> <hi rend="bold">kumbhaṇḍānaṃ adhipatī</hi>tiādīsupi eseva nayo.</p>

<p rend="bodytext"><hi rend="bold">tassāpi</hi> viruḷhassa. <hi rend="bold">tādisāyevā</hi>ti dhataraṭṭhassa puttasadisā eva puthutthato, nāmato, balato, iddhiādivisesato ca.</p>

<p rend="bodytext"><hi rend="bold">sabbasaṅgāhikavasenā</hi>ti dasasahassilokadhātuyā paccekaṃ cattāro <pb ed="P" n="2.0305"/> cattāro mahārājānoti tesaṃ sabbesaṃ saṅgaṇhanavasena. tenāha <hi rend="bold">‘‘ayañcetthā’’</hi>tiādi.</p>

<p rend="bodytext"><hi rend="bold">caturo disā</hi>ti catūsu disāsu. <hi rend="bold">caturo disā jalamānā</hi> samujjalantā obhāsentā. yadi <pb ed="V" n="2.0223"/> evaṃ mahatiyā parisāya āgatānaṃ kathaṃ kāpilavatthave vane ṭhitāti āha <hi rend="bold">‘‘te panā’’</hi>tiādi.</p>

<p rend="bodytext" n="337"><hi rend="paranum">337</hi><hi rend="dot">.</hi> tesaṃ mahārājānaṃ dāsāti yojanā. māyāya yuttā, tasmā <hi rend="bold">māyāvino.</hi> vañcanaṃ etesu atthi, vañcane vā niyuttāti <hi rend="bold">vañcanikā. kerāṭiyasāṭheyyenā</hi>ti nihīnasaṭhena kammena. māyā etesaṃ atthīti <pb ed="M" n="2.0241"/> māyā, te ca paresaṃ vañcanatthaṃ yena māyākaraṇena <hi rend="bold">‘‘māyā’’</hi>ti vuttā, taṃ dassento <hi rend="bold">‘‘māyākārakā’’</hi>ti āha.</p>

<p rend="bodytext"><hi rend="bold">ettakā dāsā</hi>ti ettakā kuṭeṇḍuādikā nighaṇḍupariyosānā aṭṭhamahārājānaṃ dāsā.</p>

<p rend="bodytext"><hi rend="bold">devarājāno</hi>ti devā hutvā taṃtaṃdevakāyassa rājāno. citto ca seno ca cittaseno cāti tayo ete devaputtā pāḷiyaṃ ekasesanayena vuttāti āha <hi rend="bold">‘‘citto cā’’</hi>tiādi.</p>

<p rend="bodytext">bhikkhusaṅgho samito sannipatito etthāti <hi rend="bold">bhikkhusaṅghasamiti,</hi> imaṃ vanaṃ.</p>

<p rend="bodytext" n="338"><hi rend="paranum">338</hi><hi rend="dot">.</hi> <hi rend="bold">nāgasadahavāsikā</hi>ti nāgasadahanivāsino. tattheko kira nāgarājā, cirakālaṃ vasato tassa parisā mahatī paramparāgatā atthi, taṃ sandhāyāha <hi rend="bold">‘‘tacchakanāgaparisāyā’’</hi>ti.</p>

<p rend="bodytext"><hi rend="bold">yamunavāsino</hi>ti yamunāyaṃ vasanakanāgā. <hi rend="bold">nāgavohārenā</hi>ti hatthināgavohārena.</p>

<p rend="bodytext"><hi rend="bold">vuttappakāre</hi>ti kambalassatare ṭhapetvā itare vuttappakāranāgā. <hi rend="bold">lobhābhibhūtā</hi>ti āhāralobhena abhibhūtā. <hi rend="bold">dibbānubhāvatā</hi>ti dibbānubhāvato, dibbānubhāvahetu vā <hi rend="bold">dibbā. ‘‘citrasupaṇṇā’’ti nāmaṃ</hi> vicitrasundarapattavantatāya.</p>

<p rend="bodytext"><hi rend="bold">upavhayantā</hi>ti <pb ed="P" n="2.0306"/> upecca kathentā. kākolūkaahinakulādayo viya aññamaññaṃ jātisamudāgataverāpi samānā <hi rend="bold">mittā viya…pe॰… haṭṭhatuṭṭhacittā</hi> aññamaññasminti adhippāyo. <hi rend="bold">buddhaṃyeva te saraṇaṃ gatā</hi> ‘‘buddhānubhāveneva mayaṃ aññamaññasmiṃ mettiṃ paṭilabhimhā’’ti.</p>

<p rend="bodytext" n="339"><hi rend="paranum">339</hi><hi rend="dot">.</hi> <hi rend="bold">bhātaro</hi>ti methunabhātaro. tenāha <hi rend="bold">‘‘sujāya asurakaññāya kāraṇā’’</hi>ti.</p>

<p rend="bodytext"><hi rend="bold">tesū</hi>ti <pb ed="V" n="2.0224"/> asuresu. <hi rend="bold">kālakañcā</hi>ti evaṃ nāmā. <hi rend="bold">mahābhismā</hi>ti bhiṃsanakamahāsarīrā. <hi rend="bold">abhabbā</hi>ti sammattaniyāmaṃ okkamituṃ na bhabbā acchandikattā tādisassa chandasseva abhāvato.</p>

<p rend="bodytext">balino <pb ed="M" n="2.0242"/> mahāasurassa abbhatītattā tassa putte eva kittento bhagavā <hi rend="bold">‘‘satañca baliputtāna’’</hi>nti ādimāha. so kira sukhumaṃ attabhāvaṃ māpetvā upagacchi.</p>

<p rend="bodytext" n="340"><hi rend="paranum">340</hi><hi rend="dot">.</hi> <hi rend="bold">kammaṃ katvā</hi>ti parikammaṃ katvā. <hi rend="bold">nibbattā</hi>ti upacārajjhānena nibbattā. appanājhānena pana nibbattā brahmāno honti, te parato vakkhati ‘‘subrahmā’’tiādinā (dī॰ ni॰ 2.341), ayañca kāmāvacaradevatā vuccati. tenevāha – <hi rend="bold">‘‘mettākaruṇākāyikāti mettājhāne ca karuṇājhāne ca parikammaṃ katvā nibbattadevā’’</hi>ti. <hi rend="bold">mettājhāne karuṇājhāne</hi>ti mettājhānanimittaṃ karuṇājhānanimittaṃ, tadatthanti attho.</p>

<p rend="bodytext"><hi rend="bold">te</hi> āpodevādayo yathāsakaṃ vaggavasena ṭhitattā <hi rend="bold">dasadhā ṭhitā.</hi> yāva karuṇākāyikā dasa <hi rend="bold">devakāyā.</hi> <hi rend="bold">nānattavaṇṇā</hi>ti nānāsabhāvavaṇṇavanto.</p>

<p rend="bodytext"><hi rend="bold">veṇḍudevatā</hi>ti veṇḍu nāma devatā, evaṃ <hi rend="bold">sahali devatā. </hi> asamadevatā, yamakadevatāti ‘‘dve ayaniyo’’ti vadanti, tappamukhā dve devanikāyāti. <hi rend="bold">candassūpanisā devā</hi> candassa upanissayato vattamānā tassa purato ca pacchato ca passato ca dhāvanakadevā. tenāha <hi rend="bold">‘‘candanissitakā devā’’</hi>ti. <hi rend="bold">sūriyassūpanisā, nakkhattanissitā</hi>ti etthāpi eseva nayo. kevalaṃ vātavāyanahetavo devatā <hi rend="bold">vātavalāhakā.</hi> tathā kevalaṃ abbhapaṭalasañcaraṇahetavo <hi rend="bold">abbhavalāhakā.</hi> uṇhappavattihetavo <pb ed="P" n="2.0307"/> <hi rend="bold">uṇhavalāhakā.</hi> vassavalāhakā pana pajjunnasadisāti. te idha na vuttā. vasudevatā nāma eko devanikāyo, tesaṃ pubbaṅgamattā <hi rend="bold">vāsavo,</hi> sakko.</p>

<p rend="bodytext"><hi rend="bold">dasete</hi>ti ete veṇḍudevatādayo vāsavapariyosānā dasa devakāyā.</p>

<p rend="bodytext"><hi rend="bold">imānī</hi>ti ‘‘jalamaggī’’ti ca ‘‘sikhārivā’’ti ca imāni <hi rend="bold">tesaṃ nāmāni.</hi> keci pana ma-kāro padasandhikaro ‘‘jalā’’ti ca ‘‘aggī’’ti ca ‘‘sikhārivā’’ti ca imāni tesaṃ nāmānīti vadanti. <hi rend="bold">ete</hi>ti tesu eva ‘‘ariṭṭhakā, rojā’’ti ca vuttadevesu ekacce,<hi rend="bold">umāpupphanibhāsino</hi> <pb ed="V" n="2.0225"/> vaṇṇato umāpupphasadisāti evamattho gahetabbo, aññathā ekādasa devakāyā siyuṃ.</p>

<p rend="bodytext"><hi rend="bold">dasete</hi>ti <pb ed="M" n="2.0243"/> ete dasa sahabhūdevādayo vāsavanesipariyosānā dasa devakāyā. teneva nikāyabhedavasena dasadhāva āgatā.</p>

<p rend="bodytext"><hi rend="bold">‘‘samānā’’</hi>tiādi tesaṃ devānaṃ nikāyasamudāyagataṃ nāmaṃ. evaṃ sesānampi.</p>

<p rend="bodytext"><hi rend="bold">dasete</hi>ti ete samānādikā mahāpāragapariyosānā dasa devakāyā. teneva nikāyabhedena dasadhā āgatā.</p>

<p rend="bodytext"><hi rend="bold">sukkādayo tayo</hi> devakāyā. <hi rend="bold">pāmokkhadevā</hi>ti pamukhā padhānabhūtā devā.</p>

<p rend="bodytext"><hi rend="bold">disā</hi>ti disāsu. <hi rend="bold">devo</hi>ti megho. <hi rend="bold">dasete</hi>ti ete sukkādayo pajjunnapariyosānā dasa devakāyā, te devanikāyabhedena <hi rend="bold">dasadhā āgatā.</hi></p>

<p rend="bodytext"><hi rend="bold">dasete</hi>ti ete khemiyādayo paranimmitapariyosānā dasa devakāyā, te devanikāyabhedena <hi rend="bold">dasadhāva āgatā.</hi> tattha ‘‘khemiyā, kaṭṭhakādayo ca pañcāpi sadevakāyā tāvatiṃsakāyikā’’ti vadanti. <hi rend="bold">nāmanvayenā</hi>ti <pb ed="P" n="2.0308"/> nāmānugamena ‘‘āpodevatā’’tiādināmasabhāgena. tenevāha <hi rend="bold">‘‘nāmabhāgena nāmakoṭṭhāsenā’’</hi>ti. <hi rend="bold">sabbā devatā</hi>ti dasasahassilokadhātūsu sabbāpi devatā. <hi rend="bold">niddisati</hi> taṃtaṃnāmasabhāgena ekajjhaṃ katvā.</p>

<p rend="bodytext">pavutthāti pavāsaṃ gatā viya apetāti āha <hi rend="bold">‘‘vigatā’’</hi>ti. pavutthā vā pakārato vutthā vusitā, tena jāti vusitabbā assāti <hi rend="bold">pavuṭṭhajāti. kāḷakabhāvā</hi> saṃkilesadhammā, sabbaso tadabhāvato <hi rend="bold">kāḷakabhāvātītaṃ dasabalaṃ.</hi> lañcanābhāvena vā <hi rend="bold">asitātigo</hi> kāḷakabhāvātītāya siriyā cando, tādisaṃ candaṃ viya <hi rend="bold">siriyā virocamānaṃ.</hi></p>

<p rend="bodytext" n="341"><hi rend="paranum">341</hi><hi rend="dot">.</hi> <hi rend="bold">eko brahmā</hi>ti sagāthakavagge (saṃ॰ ni॰ 1.98) āgato subrahmadevaputto. brahmaloke nibbattitvā heṭṭhimesu patiṭṭhitā <hi rend="bold">ariyabrahmāno,</hi> na <pb ed="M" n="2.0244"/> suddhāvāsabrahmāno. <hi rend="bold">tissamahābrahmā</hi> puthujjano, yo aparabhāge manussesu nibbattitvā moggaliputtatissatthero jāto.</p>

<p rend="bodytext"><hi rend="bold">sahassaṃ</hi> <pb ed="V" n="2.0226"/> <hi rend="bold">brahmalokāna</hi>nti brahmaloko etesanti brahmalokā, brahmāno, tesaṃ brahmalokānaṃ sahassaṃ sattalokapariyāyo cāyaṃ lokasaddoti āha <hi rend="bold">‘‘mahābrahmānaṃ sahassaṃ āgata’’</hi>nti. anantaragāthāyaṃ ‘‘āgatā’’ti vuttapadameva atthavasena vadati. <hi rend="bold">yatthā</hi>ti yasmiṃ brahmasahasse. <hi rend="bold">aññe brahme</hi>ti tadaññe brahmāno. <hi rend="bold">abhibhavitvā tiṭṭhati</hi> vaṇṇena, yasasā āyunā ca.</p>

<p rend="bodytext"><hi rend="bold">issarā</hi>ti teneva vasapavattanena sesabrahmānaṃ adhipatino.</p>

<p rend="bodytext" n="342"><hi rend="paranum">342</hi><hi rend="dot">.</hi> kāḷakadhammasamannāgato <hi rend="bold">kāḷakassa</hi> pāpimassa <hi rend="bold">mārassa bālabhāvaṃ passatha,</hi> yo attano avisaye niratthakaṃ parakkamituṃ vāyamati.</p>

<p rend="bodytext">vītarāgabhāvāvahassa dhammassavanassa antarāyakaraṇena <pb ed="P" n="2.0309"/> avītarāgā rāgena baddhā eva nāma hontīti vuttaṃ <hi rend="bold">‘‘rāgena baddhaṃ hotū’’</hi>ti.</p>

<p rend="bodytext"><hi rend="bold">bhayānakaṃ sarañca katvā</hi>ti bheravaṃ mahantaṃ saddaṃ samuṭṭhapetvā.</p>

<p rend="bodytext">idāni taṃ saddaṃ upamāya dassento <hi rend="bold">‘‘yathā’’</hi>ti ādimāha. <hi rend="bold">kañcī</hi>ti tasmiṃ samāgame kañci devataṃ, mānusakaṃ vā attano <hi rend="bold">vase vattetuṃ asakkonto asayaṃvase</hi> sayañca na attano vase ṭhito. tenāha <hi rend="bold">‘‘asayaṃvasī’’</hi>tiādi.</p>

<p rend="bodytext" n="343"><hi rend="paranum">343</hi><hi rend="dot">.</hi> <hi rend="bold">‘‘vītarāgehī’’</hi>ti desanāsīsametaṃ. sabbāyapi hi tattha samāgataparisāya mārasenā apakkantāva. <hi rend="bold">nesaṃ lomampi iñjayuṃ</hi> tesaṃ lomamattampi na cālesuṃ, kuto antarāyakaraṇaṃ. iti yattakā tattha visesaṃ adhigacchiṃsu, tesaṃ sabbesampi antarāyākaraṇavasena attho vibhāvetabbo, vītarāgaggahaṇena vā sarāgavītarāgavibhāvino ca tattha saṅgahitāti veditabbaṃ. <hi rend="bold">māro imaṃ gāthaṃ abhāsi</hi> acchariyabbhutacittajāto. kathañhi nāma tāva ghorataraṃ mahatiṃ vibhiṃsakaṃ mayi karontepi sabbe pime nibbikārā samāhitā eva. kasmā? vijitāvino ime uttamapurisāti. tenāha <hi rend="bold">‘‘sabbe’’</hi>tiādi. yādiso ariyānaṃ dhammanissito <pb ed="M" n="2.0245"/> pamodo, na kadāci tādiso anariyānaṃ hotīti ‘‘sāsane bhūtehi ariyehi’’ iccetaṃ vuttaṃ. vi-saddena vinā kevalopi suta-saddo vikhyātatthavacano hoti ‘‘sutadhammassā’’tiādīsu (mahāva॰ 5; udā॰ 11) viyāti āha <hi rend="bold">‘‘jane vissutā’’</hi>ti.</p>

<p rend="bodytext"><hi rend="bold">dūre</hi>ti <pb ed="V" n="2.0227"/> dūre padese. daharassa antarāyaṃ pariharantī <hi rend="bold">‘‘na sakkā bhante sakalaṃ kāyaṃ dassetu’’</hi>nti avocāti.</p>

<trailer rend="centre">mahāsamayasuttavaṇṇanāya līnatthappakāsanā.</trailer>
</div>

<div id="dn2_8" n="dn2_8" type="sutta">
<head rend="chapter">8. sakkapañhasuttavaṇṇanā</head>

<p rend="subhead">nidānavaṇṇanā</p>

<p rend="bodytext" n="344"><hi rend="paranum">344</hi><hi rend="dot">.</hi> ambasaṇḍānaṃ <pb ed="P" n="2.0310"/><pb ed="V" n="2.0228"/><pb ed="M" n="2.0246"/> adūrabhavattā ekopi so brāhmaṇagāmo <hi rend="bold">‘‘ambasaṇḍā’’tveva</hi> bahuvacanavasena <hi rend="bold">vuccati,</hi> yathā ‘‘varaṇā nagara’’nti. vedi eva vediko, vediko eva vediyo ka-kārassa ya-kāraṃ katvā, tasmiṃ <hi rend="bold">vediyake.</hi> tenāha <hi rend="bold">‘‘maṇivedikāsadisenā’’</hi>tiādi, indanīlādimaṇimayavedikāsadisenāti attho. <hi rend="bold">pubbepī</hi>ti leṇakaraṇato pubbe, guhārūpena ṭhitā, dvāre indasālarukkhavatī ca, tasmā ‘‘indasālaguhā’’ti vuttā purimavohārena.</p>

<p rend="bodytext"><hi rend="bold">ussukkaṃ</hi> vuccati abhiruci, taṃ pana buddhadassanakāmatāvasena, tathā ussāhanavasena ca pavattiyā <hi rend="bold">‘‘dhammiko ussāho’’</hi>ti vuttaṃ. <hi rend="bold">sakkena sadiso…pe॰… natthī</hi>ti. yathāha ‘‘appamādena maghavā, devānaṃ seṭṭhataṃ gato’’ti (dha॰ pa॰ 30). <hi rend="bold">parittakenā</hi>ti aparāparaṃ bahuṃ puññakammaṃ akatvā appamattakeneva <hi rend="bold">puññakammena.</hi></p>

<p rend="bodytext">sakkopi kāmaṃ mahāpuññakatabhīruttāno hoti, sātisayāya pana dibbasampattiyā viyogahetukena sokena diguṇitena maraṇabhayena <pb ed="P" n="2.0311"/> saṃtajjito jāto. tenāha <hi rend="bold">‘‘sakko pana maraṇabhayābhibhūto ahosī’’</hi>ti.</p>

<p rend="bodytext">dibbacakkhunā devatānaṃ dassanaṃ nāma paṭivijjhanasadisanti āha <hi rend="bold">‘‘paṭivijjhī’’</hi>ti. <hi rend="bold">pāṭiyekko vohāro</hi>ti āveṇiko piyasamudāhāro. marisaniyasampattikāti <hi rend="bold">mārisā.</hi> tesañhi sampattiyo mahānubhāvatāya sahanti upaṭṭhahanti, aññe ayonisomanasikāratāya ceva appahukāya ca na sahantiyeva, sā pana nesaṃ marisaniyasampattikatā dukkhavirahitāyāti vuttaṃ <hi rend="bold">‘‘niddukkhātipi vuttaṃ hotī’’</hi>ti. <hi rend="bold">ekako vā</hi>ti devaparisāya vinā āgatattā vuttaṃ, mātaliādayo <pb ed="V" n="2.0229"/> pana tādisā sahāyā tadāpi ahesuṃyeva. tathā hi vakkhati ‘‘api cāyaṃ āyasmato cakkanemisaddena tamhā samādhimhā vuṭṭhito’’ti (dī॰ ni॰ aṭṭha॰ 2.352). <hi rend="bold">okāsaṃ nākāsi</hi> <pb ed="M" n="2.0247"/> sakkassa ñāṇaparipākaṃ āgamento, aññesañca bahūnaṃ devānaṃ dhammābhisamayaṃ upaparikkhamāno. <hi rend="bold">so</hi>ti sakko.</p>

<p rend="bodytext"><hi rend="bold">eva</hi>nti vacanasampaṭicchane nipātoti āha <hi rend="bold">‘‘evaṃ hotū’’</hi>tiādi. <hi rend="bold">bhaddaṃtavā</hi>ti pana sakkaṃ uddissa nesaṃ āsi vādo.</p>

<p rend="bodytext" n="345"><hi rend="paranum">345</hi><hi rend="dot">.</hi> <hi rend="bold">vallabho…pe॰… dhammaṃ suṇātī</hi>ti ayamattho govindasuttādīhi (dī॰ ni॰ 2.294) dīpetabbo. <hi rend="bold">iminā katokāse</hi>ti iminā pañcasikhena katokāse bhagavati.</p>

<p rend="bodytext"><hi rend="bold">anucariya</hi>nti anucaraṇabhāvaṃ, taṃ panassa anucaraṇaṃ nāma saddhiṃ gamanamevāti āha <hi rend="bold">‘‘sahacaraṇaṃ ekato gamana’’</hi>nti.</p>

<p rend="bodytext"><hi rend="bold">sovaṇṇamaya</hi>nti <pb ed="P" n="2.0312"/> suvaṇṇamayaṃ. <hi rend="bold">pokkhara</hi>nti vīṇāya doṇimāha. <hi rend="bold">daṇḍo</hi>ti vīṇadaṇḍo. <hi rend="bold">veṭhakā</hi>ti tantīnaṃ bandhanāya ceva uppīḷanāya ca dhametabbā veṭhakā. <hi rend="bold">pattaka</hi>nti pokkharaṃ. <hi rend="bold">samapaññāsamucchanā mucchetvā</hi>ti yathā samapaññāsamucchanā kamato tattha saṃmucchanaṃ kātuṃ sakkā, evaṃ taṃ sajjetvāti attho. ‘‘samapaññāsamucchanā saṃmucchetvā’’ti ca idaṃ devaloke niyataṃ vīṇāvādanavidhiṃ sandhāya vuttaṃ. manussaloke pana ekavīsati mucchanā. tenevāha <hi rend="bold">vīṇopamasuttavaṇṇanāyaṃ –</hi></p>

<p rend="gatha1">‘‘satta sarā tayo gāmā, mucchanā ekavīsati.</p>

<p rend="gathalast">tānā cekūnapaññāsa, iccete saramaṇḍalā’’ti.. (a॰ ni॰ aṭṭha॰ 3.55; sārattha॰ ṭī॰ 3.243).</p>

<p rend="bodytext">tattha chajjo, usabho, gandhāro, majjhimo, pañcamo, dhevato, nisādoti ete <hi rend="bold">satta sarā.</hi> chajjagāmo, majjhimagāmo, sādhāraṇagāmoti <hi rend="bold">tayo gāmā,</hi> sarasamūhāti attho. manussaloke vādanavidhinā ekekasseva ca sarassa vasena tayo tayo mucchanā katvā <hi rend="bold">ekavīsati mucchanā.</hi> ekekasseva ca sarassa satta satta tānabhedā, yato sarassa mandataravavatthānaṃ hoti, te <hi rend="bold">ekūnapaññāsa tānavisesā</hi>ti, tisso duve catasso, catasso tisso duve catassoti <hi rend="bold">dvāvīsati suti</hi>bhedā <pb ed="V" n="2.0230"/> icchitā, ayaṃ pana ekekassa sarassa vasena satta satta mucchanā, antarasarassa ca ekāti samapaññāsāya mucchanānaṃ yogyabhāvena vīṇaṃ vajjesi. tena vuttaṃ ‘‘samapaññāsa <pb ed="M" n="2.0248"/> mucchanā saṃmucchetvā’’ti. sesadeve jānāpento sakkassa gamanakālanti yojanā.</p>

<p rend="bodytext" n="346"><hi rend="paranum">346</hi><hi rend="dot">.</hi> <hi rend="bold">atirivā</hi>ti ra-kāro padasandhikaro, atīva ativiyāti vuttaṃ hoti. <hi rend="bold">pakati</hi> <pb ed="P" n="2.0313"/> <hi rend="bold">…pe॰… agamāsi</hi> maraṇabhayasaṃtajjitattā taramānarūpo. tenevāha <hi rend="bold">‘‘nanu cā’’</hi>tiādi.</p>

<p rend="bodytext" n="347"><hi rend="paranum">347</hi><hi rend="dot">.</hi> buddhā nāma mahākāruṇikā, sadevakassa lokassa hitasukhatthāya eva uppannā, te kathaṃ atthikehi durupasaṅkamāti āha <hi rend="bold">‘‘ahaṃ sarāgo’’</hi>tiādi. <hi rend="bold">tadantaraṃ paṭisallīnā</hi>ti yena antarena yena khaṇena upasaṅkameyya, tadantaraṃ paṭisallīnā jhānaṃ samāpannā. tadantara-saddo vā ‘‘etarahī’’ti iminā samānatthoti āha <hi rend="bold">‘‘sampati paṭisallīnā vā’’</hi>ti.</p>

<p rend="subhead">pañcasikhagītagāthāvaṇṇanā</p>

<p rend="bodytext" n="348"><hi rend="paranum">348</hi><hi rend="dot">.</hi> <hi rend="bold">sāvesī</hi>ti yathādhippetamucchanaṃ paṭṭhapetvā vīṇaṃ vādento taṃtaṃṭhānuppattiyā pākaṭībhūtamandatāvavatthaṃ dassento sumadhurakomalamadhupānamattamadhukāravirutāpahāsinilakkhaṇo pasannabhānī samaravaṃ tantissaraṃ sāvesi.</p>

<p rend="gatha1">‘‘sakyaputtova jhānena, ekodi nipako sato.</p>

<p rend="gathalast">amataṃ muni jigīsāno…..</p>

<p rend="gathalast">yathāpi muni nandeyya, patvā sambodhiṃ uttama’’nti.. (dī॰ ni॰ 2.348).</p>

<p rend="unindented">ca evaṃ <hi rend="bold">buddhūpasañhitā.</hi> buddhūpasañhitā pana buddhānaṃ dhammasarīraṃ ārabbha nissayaṃ katvā pavattitāti āha ‘‘dhammo arahatāṃ ivā’’ti. dhammūpasañhitā, arahattūpasañhitā ca veditabbā.</p>

<p rend="bodytext"><hi rend="bold">sūriyasamānasarīrā</hi>ti sūriyasamānappabhāsarīrā. tenāha <hi rend="bold">‘‘tassā kirā’’</hi>tiādi. yasmā timbaruno gandhabbadevarājassa sūriyavaccha sā <pb ed="P" n="2.0314"/> aṅke jātā, tasmā āha <hi rend="bold">‘‘yaṃ timbaruṃ devarājānaṃ</hi> <pb ed="V" n="2.0231"/> <hi rend="bold">nissāya tvaṃ jātā’’</hi>ti. kalyāṇaṅgatāya <hi rend="bold">‘‘kalyāṇī’’</hi>ti vuttāti āha <hi rend="bold">‘‘sabbaṅgasobhanā’’</hi>ti.</p>

<p rend="bodytext">rāgāvesavasena <pb ed="M" n="2.0249"/> pubbe vuttā gāthā idānipi <hi rend="bold">tameva ārabbha</hi> purato ṭhitaṃ viya <hi rend="bold">ālapanto vadati.</hi></p>

<p rend="bodytext"><hi rend="bold">thanudara</hi>nti payodharañca udarañca adhippetanti āha <hi rend="bold">‘‘thanavemajjhaṃ udarañcā’’</hi>ti.</p>

<p rend="bodytext"><hi rend="bold">kiñci kāraṇa</hi>nti kiñci pīḷaṃ.</p>

<p rend="bodytext"><hi rend="bold">pakatiṃ jahitvā ṭhitaṃ</hi> abhirattabhāvena.</p>

<p rend="bodytext"><hi rend="bold">vāmūrū</hi>ti ruciraūrū. tenāha <hi rend="bold">‘‘vāmākārenā’’</hi>tiādi. vāmavikasitarucirasundarābhirūpacārusaddā hi ekatthā daṭṭhabbā. <hi rend="bold">na tikhiṇa</hi>nti na tikkhaṃ na lūkhaṃ na kakkhaḷaṃ. <hi rend="bold">manda</hi>nti mudu siniddhaṃ.</p>

<p rend="bodytext"><hi rend="bold">anekabhāvo</hi>ti anekasabhāvo, so pana bahuvidho nāma hotīti āha <hi rend="bold">‘‘anekavidho jāto’’</hi>ti. <hi rend="bold">anekabhāgo</hi>ti anekakoṭṭhāso.</p>

<p rend="bodytext"><hi rend="bold">tayā saddhiṃ vipaccata</hi>nti tayā sahitaṃyeva me taṃ kammaṃ vipaccatu, tayā saheva tassa kammassa phalaṃ anubhaveyyanti adhippāyo. <hi rend="bold">tayā saddhimevā</hi>ti yathā cakkavattisaṃvattaniyakammaṃ tassa nissandaphalabhūtena itthiratanena saddhiṃyeva vipākaṃ deti, evaṃ taṃ me kammaṃ tayā saddhiṃyeva mayhaṃ vipākaṃ detu.</p>

<p rend="bodytext"><hi rend="bold">ekodī</hi>ti ekodibhāvaṃ gato, samāhitoti attho. <hi rend="bold">jigīsāno</hi>ti jigīsamāno hoti. tathābhūtova jigīsati nāmāti tathā paṭhamavikappo vutto. dutiyavikappe pana ‘‘vicaratī’’ti kiriyāpadaṃ āharitvā attho vutto.</p>

<p rend="bodytext"><hi rend="bold">nandeyya</hi>nti samāgamaṃ patthento vadati atisassirikarūpasobhāya.</p>

<p rend="bodytext" n="349"><hi rend="paranum">349</hi><hi rend="dot">.</hi> <hi rend="bold">saṃsandatī</hi>ti <pb ed="P" n="2.0315"/><pb ed="V" n="2.0232"/> sameti, yāya mucchanāya, yena ca ākārena tantissaro pavatto, taṃ mucchanaṃ anativattento, teneva ca ākārena gītassaropi pavattoti attho. yena ajjhāsayena bhagavā pañcasikhassa gandhabbe vaṇṇaṃ kathesi, yadatthañca kathesi, taṃ sabbaṃ vibhāvetuṃ <hi rend="bold">‘‘kasmā’’</hi>tiādimāha. <hi rend="bold">natthi</hi> bodhimūle eva samucchinnattā. <hi rend="bold">upekkhako bhagavā</hi> anupalittabhāvato. <hi rend="bold">suvimuttacitto bhagavā</hi> chandarāgato, sabbasmā <pb ed="M" n="2.0250"/> ca kilesā. yadi evaṃ kasmā pañcasikhassa gandhabbe vaṇṇaṃ kathesīti āha <hi rend="bold">‘‘sace panā’’</hi>tiādi.</p>

<p rend="bodytext"><hi rend="bold">ganthitā</hi>ti sandahitā, tā pana nirantaraṃ kathiyamānā rāsikatā viya hontīti āha <hi rend="bold">‘‘piṇḍitā’’</hi>ti. <hi rend="bold">vohāravacana</hi>nti bhagavato, bhikkhūnañca purato vattabbaṃ upacāravacanaṃ.</p>

<p rend="bodytext"><hi rend="bold">upanaccantiyā</hi>ti upagantvā naccantiyā.</p>

<p rend="subhead">sakkūpasaṅkamanavaṇṇanā</p>

<p rend="bodytext" n="350"><hi rend="paranum">350</hi><hi rend="dot">.</hi> ‘‘kadā saṃyūḷhā’’tiādīni vadanto <hi rend="bold">paṭisammodati. vippakārampi dasseyyā</hi>ti aḍḍhakatābhinayavasena naccampi dasseyya.</p>

<p rend="bodytext" n="351"><hi rend="paranum">351</hi><hi rend="dot">.</hi> ‘‘abhivadito sakko devānamindo’’tiādīnaṃ ‘‘tena kho pana samayenā’’tiādīnaṃ (pārā॰ 16, 24) viya saṅgītikāravacanabhāve saṃsayo natthi, ‘‘evañca pana tathāgatā’’ti idha pana siyā saṃsayoti ‘‘dhammasaṅgāhakattherehi ṭhapitavacana’’nti vatvā itarassāpi tathābhāvaṃ dassetuṃ <hi rend="bold">‘‘sabbameta’’</hi>ntiādi vuttaṃ. <hi rend="bold">vuḍḍhivacanena vutto</hi>ti ‘‘sukhī hotu pañcasikha sakko devānaṃ indo’’ti āsīsavādaṃ vutto. ‘‘bhagavato pāde sirasā vandatī’’ti vadanto abhivādeti nāma ‘‘sukhī hotū’’ti āsīsavādassa vadāpanato. tathā pana āsīsavādaṃ vadanto abhivadati nāma sabbakālaṃ tatheva tiṭṭhanato.</p>

<p rend="bodytext">uruṃ <pb ed="P" n="2.0316"/> vepullaṃ dassati dakkhatīti <hi rend="bold">urundā</hi> vibhattialopena. <hi rend="bold">vivaṭā</hi> aṅgaṇaṭṭhānaṃ. <hi rend="bold">yo pakatiyā guhāyaṃ andhakāro, so antarahito</hi>ti yo tassaṃ guhāyaṃ satthu samantato asītihatthato ayaṃ pākatiko andhakāro, so devānaṃ vatthābharaṇasarīrobhāsehi antarahito, āloko sampajji. asītihatthe pana buddhālokeneva andhakāro antarahito, na ca samattho devānaṃ obhāso buddhānaṃ abhibhavituṃ.</p>

<p rend="bodytext" n="352"><hi rend="paranum">352</hi><hi rend="dot">.</hi> <hi rend="bold">cirappaṭikāha</hi>nti <pb ed="V" n="2.0233"/> cirappabhutiko ahaṃ. <hi rend="bold">aḍḍakaraṇaṃ nāma natthi</hi> avivādādhikaraṇaṭṭhāne nibbattattā. <hi rend="bold">kīḷādīnipī</hi>ti <hi rend="bold">ādi</hi>-saddena dhammassavanādiṃ saṅgaṇhāti.</p>

<p rend="bodytext"><hi rend="bold">salaḷamayagandhakuṭiya</hi>nti <pb ed="M" n="2.0251"/> salaḷarukkhehi raññā pasenadinā kāritagandhakuṭiyaṃ. <hi rend="bold">tenassā</hi>ti tena phaladvayādhigamena pahīnaoḷārikakāmarāgatāya <hi rend="bold">assā</hi> bhūjatiyā <hi rend="bold">devaloke abhiratiyeva natthi. cakkanemisaddena tamhā samādhimhā vuṭṭhito</hi>ti ettha adhippāyaṃ ajānantā ‘‘ārammaṇassa adhimattatāya samāpattito vuṭṭhānaṃ jāta’’nti maññeyyunti taṃ paṭikkhipanto <hi rend="bold">‘‘samāpanno saddaṃ suṇātī</hi>ti <hi rend="bold">no vata re vattabbe’’</hi>ti āha. sati ca ārammaṇasaṅghaṭṭanāyaṃ gahaṇenapi bhavitabbanti adhippāyena ‘‘suṇātī’’ti vuttaṃ, itaro ‘‘paṭhamaṃ jhānaṃ samāpannassa saddo kaṇṭako’’ti vacanamattaṃ nissāya sabbassāpi jhānassa saddo kaṇṭakoti adhippāyena paṭikkhepaṃ asahanto <hi rend="bold">‘‘nanu bhagavā…pe॰…</hi> <pb ed="P" n="2.0317"/> <hi rend="bold">bhaṇatī’’</hi>ti imameva suttapadaṃ uddhari. tattha yathā dosadassanapaṭipakkhabhāvanāvasena paṭighasaññānaṃ suppahīnattā mahatāpi saddena arūpasamāpattito na vuṭṭhānaṃ, evaṃ ‘‘uppādo bhayaṃ, anuppādo khema’’ntiādinā sammadeva dosadassanapaṭipakkhabhāvanāvasena sabbāsampi lokiyasaññānaṃ aggamaggena samatikkantattā ārammaṇādhigamatāya na kadāci phalasamāpattito vuṭṭhānaṃ hotīti. tathā pana na suppahīnattā paṭighasaññānaṃ sabbarūpasamāpattito vuṭṭhānaṃ hoti, paṭhamajjhānaṃ pana appakampi saddaṃ na sahatīti taṃsamāpannassa ‘‘saddo kaṇṭako’’ti vuttaṃ. yadi pana paṭighasaññānaṃ vikkhambhitattā mahatāpi saddena arūpasamāpattito na vuṭṭhānaṃ hoti, pageva maggaphalasamāpattito. tenāha <hi rend="bold">‘‘cakkanemisaddenā’’</hi>tiādi. <hi rend="bold">cakkanemisaddenā</hi>ti ca nayidaṃ karaṇavacanaṃ hetumhi, karaṇe vā atha kho sahayoge. imameva hi atthaṃ dassetuṃ <hi rend="bold">‘‘bhagavā panā’’</hi>tiādi vuttaṃ.</p>

<p rend="subhead">gopakavatthuvaṇṇanā</p>

<p rend="bodytext" n="353"><hi rend="paranum">353</hi><hi rend="dot">.</hi> <hi rend="bold">paripūrakārinī</hi>ti paripuṇṇāni, parisuddhāni ca katvā rakkhitavatī. <hi rend="bold">‘‘itthitta’’</hi>ntiādi tattha virajjanākāradassanaṃ. <hi rend="bold">dhitthibhāvaṃ</hi>itthibhāvassa dhikkāro hetūti attho. <hi rend="bold">ala</hi>nti paṭikkhepavacanaṃ, payojanaṃ natthīti attho. <hi rend="bold">virājetī</hi>ti jigucchati. <hi rend="bold">etā sampattiyo</hi>ti cakkavattisiriādikā etā yathāvuttasampattiyo. <hi rend="bold">tasmā</hi> pubbaparicayena upaṭṭhita<hi rend="bold">nikantivasena. upaṭṭhānasāla</hi>nti sudhammadevasabhaṃ.</p>

<p rend="bodytext"><hi rend="bold">so</hi>ti <pb ed="P" n="2.0318"/><pb ed="M" n="2.0252"/><pb ed="V" n="2.0234"/> gopakadevaputto. <hi rend="bold">vaṭṭetvā vaṭṭetvā</hi>ti tomarādiṃ vattentena viya codanavacanaṃ parivaṭṭetvā parivaṭṭetvā. <hi rend="bold">gāḷhaṃ vijjhitabbā</hi>ti gāḷhataraṃ ghaṭṭetabbā.</p>

<p rend="bodytext"><hi rend="bold">kuto mukhā</hi>ti kuto pavattañāṇamukhā. tenāha <hi rend="bold">‘‘aññavihitakā’’</hi>ti. <hi rend="bold">katapuññe</hi>ti sammā katapuññe dhamme.</p>

<p rend="bodytext"><hi rend="bold">dāyo</hi>ti lābho. so hi dīyati tehi dātabbattā dāyo, yesaṃ dīyati, tehi laddhattā lābhoti ca vuccati. <hi rend="bold">saṅkhāre…pe॰… patiṭṭhahiṃsu</hi> katādhikārattā. <hi rend="bold">tattha</hi> tāvatiṃsabhavane <hi rend="bold">ṭhitānaṃyeva nibbatto</hi> yathā sakkassa indasālaguhāyaṃ ṭhitasseva sakkattabhāvo.</p>

<p rend="bodytext"><hi rend="bold">nikantiṃ</hi> tasmiṃ gandhabbakāye ālayaṃ samucchindituṃ na sakkonto.</p>

<p rend="bodytext" n="354"><hi rend="paranum">354</hi><hi rend="dot">.</hi> <hi rend="bold">attanāva veditabbo</hi>ti attanāva adhigantvā veditabbo, na parappaccayikena. <hi rend="bold">tumhehi vuccamānānī</hi>ti kevalaṃ tumhehi vuccamānāni.</p>

<p rend="bodytext"><hi rend="bold">viyāyāmā</hi>ti vissaṭṭhaṃ vīriyaṃ santāne pavattema. <hi rend="bold">pakatiyā</hi>ti rūpāvacarabhāvena, ‘‘anussara’’nti vā pāṭho.</p>

<p rend="bodytext">kāmarāgo eva ‘‘chando rāgo chandarāgo’’tiādi pavattibhedena saṃyojanaṭṭhena <hi rend="bold">‘‘kāmarāgasaṃyojanānī’’</hi>ti, yogaganthādipavattiākārabhedena <hi rend="bold">‘‘kāmabandhanānī’’</hi>ti ca vutto. <hi rend="bold">pāpimayogānī</hi>ti ettha pana sesayogaganthānampi vasena attho veditabbo.</p>

<p rend="bodytext"><hi rend="bold">duvidhāna</hi>nti <pb ed="P" n="2.0319"/> vatthukāmakilesakāmavasena duvidhānaṃ.</p>

<p rend="bodytext">‘‘ettha kiṃ, tattha ki’’nti ca padadvaye <hi rend="bold">ki</hi>nti nipātamattaṃ. <hi rend="bold">cātuddisabhāve</hi>ti tesaṃ buddhādīnaṃ tiṇṇaṃ ratanānaṃ catuddisayogyabhāve appaṭihaṭabhāve. buddharatanañhi mahākāruṇikatāya, anāvaraṇañāṇatāya, paramasantuṭṭhatāya ca cātuddisaṃ, dhammaratanaṃ svākkhātatāya, saṅgharatanaṃ suppaṭipannatāya. tenāha <hi rend="bold">‘‘sabbadisāsu asajjamāno’’</hi>ti.</p>

<p rend="bodytext">majjhimassa paṭhamajjhānassa adhigatattā tāvadeva <hi rend="bold">kāyaṃ brahmapurohitaṃ adhigantvā</hi> tāvadeva purimaṃ <pb ed="V" n="2.0235"/> jhānasatiṃ paṭilabhitvā taṃ jhānaṃ pādakaṃ katvā vipassanaṃ vaḍḍhetvā orambhāgiyasaṃyojanasamucchindanena <hi rend="bold">maggaphalavisesaṃ</hi> anāgāmiphalasaṅkhātaṃ visesaṃ <hi rend="bold">ajjhagaṃsu</hi> adhigacchiṃsu. keci pana ‘‘kāmāvacarattabhāvena <pb ed="M" n="2.0253"/> maggaphalāni adhigacchiṃsūti adhippāyena pañcamassa jhānassa anadhigatattā suddhāvāsesu na uppajjiṃsu, paṭhamajjhānalābhitāya pana brahmapurohitesu nibbattiṃsū’’ti vadanti.</p>

<p rend="subhead">maghamāṇavavatthuvaṇṇanā</p>

<p rend="bodytext" n="355"><hi rend="paranum">355</hi><hi rend="dot">.</hi> <hi rend="bold">visuddho</hi>ti visuddhaajjhāsayo, upanissayasampannoti adhippāyo. <hi rend="bold">gāmakammakaraṇaṭṭhāna</hi>nti gāmikānaṃ upaṭṭhānaṭṭhānaṃ vadati. <hi rend="bold">tāvatakenevā</hi>ti attanā sodhitaṭṭhāneva aññassa āgantvā avaṭṭhāneneva. <hi rend="bold">satiṃ paṭilabhitvā</hi>ti ‘‘aho mayā katakammaṃ saphalaṃ jāta’’nti yoniso cittaṃ uppādetvā.</p>

<p rend="bodytext"><hi rend="bold">pāsāṇe</hi>ti maggamajjhe uccatarabhāvena ṭhitapāsāṇe. <hi rend="bold">uccāletvā</hi>ti uddharitvā. <hi rend="bold">etassa saggassa gamanamagga</hi>nti etassa candādīnaṃ uppattiṭṭhānabhūtassa saggassa gamanamaggaṃ puññakammaṃ.</p>

<p rend="bodytext">sugativasena laddhabbaṃ, kahāpaṇañcāti <hi rend="bold">kahāpaṇaṃ,</hi> daṇḍavasena laddhabbaṃ bali <hi rend="bold">daṇḍabali. gahapatikā</hi> <pb ed="P" n="2.0320"/> <hi rend="bold">kiṃ karissantī</hi>ti gahapatikā nāma aṭavikā viya visamanissitā, te na kañci anatthaṃ karissanti, evaṃ <hi rend="bold">tayā jānamānena kasmā mayhaṃ na kathita</hi>nti yadipi pubbe na kathitaṃ, etarahi pana bhayena kathitaṃ, <hi rend="bold">mā mayhaṃ dosaṃ kareyyātha,</hi> ārocitakālato paṭṭhāya na mayhaṃ dosoti vadati.</p>

<p rend="bodytext"><hi rend="bold">nibaddha</hi>nti ekantikaṃ.</p>

<p rend="bodytext"><hi rend="bold">pisuṇesī</hi>ti pisuṇakammamakāsi, tumhākaṃ antare mayhaṃ pesuññaṃ upasaṃharatīti attho. puna aharaṇīyaṃ brahmadeyyaṃ <hi rend="bold">katvā. mayhampī</hi>ti mayhampi atthāya maṃ uddissa <hi rend="bold">puññakammaṃ karotha.</hi> nīluppalaṃ nāma vikasamānaṃ udakato uggantvāva vikasati, evaṃ ahutvā <hi rend="bold">antoudake pupphitaṃ nīluppalaṃ viya.</hi> amhākaṃ panidaṃ puññakammaṃ bhavantarūpapattiyā vinā imasmiṃyeva attabhāve vipākaṃ detīti yojanā. <hi rend="bold">cintāmattakampī</hi>ti domanassavasena cintāmattakampi.</p>

<p rend="bodytext"><hi rend="bold">pagevā</hi>ti <pb ed="V" n="2.0236"/> kālasseva, ativiya pātoti attho. <hi rend="bold">kaṇṇikūpaga</hi>nti kaṇṇikayogyaṃ. <hi rend="bold">tacchetvā maṭṭhaṃ katvā</hi> kaṇṇikāya kattabbaṃ sabbaṃ niṭṭhapetvā. tathā hi sā vatthena veṭhetvā ṭhapitā.</p>

<p rend="bodytext"><hi rend="bold">cayabandhanaṃ</hi> <pb ed="M" n="2.0254"/> sālāya adhiṭṭhānasajjanaṃ. <hi rend="bold">kaṇṇikamañcabandhanaṃ</hi> kaṇṇikārohanakāle āruhitvā avaṭṭhānaaṭṭakaraṇaṃ.</p>

<p rend="bodytext"><hi rend="bold">yassa atthate phalake</hi> yassa phalake atthateti yojanā.</p>

<p rend="bodytext"><hi rend="bold">avidūre</hi>ti sālāya, koviḷārarukkhassa ca avidūre. <hi rend="bold">sabbajeṭṭhikā</hi>ti sabbāsaṃ tassa bhariyānaṃ jeṭṭhikā sujātā.</p>

<p rend="bodytext"><hi rend="bold">tassevā</hi>ti sakkasseva. <hi rend="bold">santike</hi>ti samīpe santikāvacarā hutvā nibbattā. dhajena saddhiṃ sahassayojaniko <hi rend="bold">pāsādo.</hi></p>

<p rend="bodytext"><hi rend="bold">kakkaṭakavijjhanasūlasadisa</hi>nti <pb ed="P" n="2.0321"/> kakkaṭake gaṇhituṃ tassa bilapariyantassa vijjhanasūcisadisaṃ.</p>

<p rend="bodytext"><hi rend="bold">maccharūpenā</hi>ti matamaccharūpena. <hi rend="bold">osaratī</hi>ti pilavanto gacchati. <hi rend="bold">tassāpi</hi> bakasakuṇikāya <hi rend="bold">pañca vassasatāni āyu ahosi</hi> devanerayikānaṃ viya manussapetatiracchānānaṃ āyuno aparicchinnattā.</p>

<p rend="bodytext"><hi rend="bold">ukkuṭṭhimakāsī</hi>ti uccāsaddamakāsi.</p>

<p rend="bodytext"><hi rend="bold">pubbasannivāsenā</hi>ti purimajātīsu cirasannivāsena. evañhi ekaccānaṃ diṭṭhamattenapi sineho uppajjati. tenāha bhagavā –</p>

<p rend="gatha1">‘‘pubbeva sannivāsena, paccuppannahitena vā.</p>

<p rend="gathalast">evaṃ taṃ jāyate pemaṃ, uppalaṃva yathodake’’ti.. (jā॰ 1.2.174).</p>

<p rend="bodytext"><hi rend="bold">avasesesū</hi>ti <pb ed="V" n="2.0237"/> asure, sakkaṃ ṭhapetvā dvīsu devalokesu deveva sandhāya vadati.</p>

<p rend="bodytext"><hi rend="bold">atthanissita</hi>nti attano, paresañca atthameva hitameva nissitaṃ, taṃ pana hitaṃ sukhassa nidānanti āha <hi rend="bold">‘‘kāraṇanissita’’</hi>nti.</p>

<p rend="subhead">pañhaveyyākaraṇavaṇṇanā</p>

<p rend="bodytext" n="357"><hi rend="paranum">357</hi><hi rend="dot">.</hi> <hi rend="bold">kiṃsaṃyojanā</hi>ti kīdisasaṃyojanā. satte anatthe saṃyojenti bandhantīti <hi rend="bold">saṃyojanānī</hi>ti āha <hi rend="bold">‘‘kiṃbandhanā, kena bandhanena baddhā’’</hi>ti. <hi rend="bold">puthukāyā</hi>ti bahū sattakāyāti āha <hi rend="bold">‘‘bahū janā’’</hi>ti. veraṃ vuccati dosoti āha <hi rend="bold">‘‘averāti appaṭighā’’</hi>ti. āvudhena <pb ed="M" n="2.0255"/> sarīre daṇḍo <hi rend="bold">āvudhadaṇḍo,</hi> dhanassa dāpanatthena daṇḍo <hi rend="bold">dhanadaṇḍo,</hi> tadubhayākaraṇena tato vinimutto <hi rend="bold">adaṇḍo,</hi> sampattiharaṇato, saha anatthuppattito ca sapatto, paṭisattūti āha <hi rend="bold">‘‘asapattāti apaccatthikā’’</hi>ti. <hi rend="bold">byāpajjhaṃ</hi> <pb ed="P" n="2.0322"/> vuccati cittadukkhaṃ, tabbirahitā <hi rend="bold">abyāpajjhā</hi>ti āha <hi rend="bold">‘‘vigatadomanassā’’</hi>ti. pubbe ‘‘averā’’ti padena sambaddhāghātakābhāvo vutto. tenāha ‘‘appaṭighā’’ti. <hi rend="bold">‘‘averino’’</hi>ti pana imināpi kopamattassapi anuppādanaṃ. tenāha <hi rend="bold">‘‘katthaci kopaṃ na uppādetvā’’</hi>ti. ‘‘viharemū’’ti ca padaṃ purimapadehipi yojetabbaṃ ‘‘averā viharemū’’tiādinā. ayañca averādibhāvo saṃvibhāgena pākaṭo hotīti dassetuṃ <hi rend="bold">‘‘accharāyā’’</hi>ti ādiṃ vatvā <hi rend="bold">‘‘iti ce nesaṃ hotī’’</hi>ti vuttaṃ. cittuppatti daḷhatarāpi hutvā pavattatīti dassetuṃ <hi rend="bold">‘‘dānaṃ datvā, pūjaṃ katvā ca patthayantī’’</hi>ti vuttaṃ. <hi rend="bold">iti ce</hi>ti <hi rend="bold">ce</hi>-saddo anvayasaṃsaggena parikappetīti āha <hi rend="bold">‘‘evañca nesa’’</hi>nti.</p>

<p rend="bodytext">yāya kāyaci paresaṃ sampattiyā khīyanaṃ usūyanaṃ asahanaṃ lakkhaṇaṃ etissāti <hi rend="bold">parasampattikhīyanalakkhaṇā,</hi> yadaggena attasampattiyā parehi sādhāraṇabhāvaṃ asahanalakkhaṇaṃ, tadaggenassa ‘‘nigūhanalakkhaṇa’’ntipi vattabbaṃ. tathā hissa porāṇā ‘‘mā idaṃ acchariyaṃ aññesaṃ hotu, mayhameva hotūti macchariya’’nti nibbacanaṃ vadanti. <hi rend="bold">abhidhamme</hi> ‘‘yā paralābhasakkāragarukāramānanavandanapūjanāsu issā issāyanā’’tiādinā (dha॰ sa॰ 1126) nikkhepakaṇḍe, ‘‘yā etesu paresaṃ lābhādīsu kiṃ iminā imesa’’ntiādinā taṃsaṃvaṇṇanāyañca <hi rend="bold">vuttāneva,</hi> tasmā tattha vuttanayeneva veditabbānīti adhippāyo.</p>

<p rend="bodytext">yasmā pana issāmacchariyāni bahvādīnavāni, tesaṃ vibhāvanā lokassa bahukārā<pb ed="P" n="2.0323"/>, tasmā <hi rend="bold">abhidhammaṭṭhakathāyaṃ</hi> <pb ed="V" n="2.0238"/> (dha॰ sa॰ aṭṭha॰ 1125) vibhāvitānampi tesaṃ diṭṭhadhammikepi samparāyike piādīnave dassento <hi rend="bold">‘‘āvāsamacchariyena panā’’</hi>tiādimāha. <hi rend="bold">etthā</hi>ti etesu issāmacchariyesu, etesu vā āvāsamacchariyādīsu pañcasu macchariyesu. <hi rend="bold">saṅkāraṃ sīsena ukkhipitvāva vicarati</hi> <pb ed="M" n="2.0256"/> tattha laggacittatāya, nihīnajjhāsayatāya ca. <hi rend="bold">mamā</hi>ti mayā, ayameva vā pāṭho. <hi rend="bold">lohitampi mukhato uggacchati</hi> cittavighātena saṃtattahadayatāya. <hi rend="bold">kucchivirecanampi hoti</hi> atijalaggino. añño vibhavapaṭivedhadhammo ariyānaṃyeva hoti, te ca taṃ na maccharāyanti macchariyassa sabbaso pahīnattā. paṭivedhadhamme macchariyassa asambhavo evāti āha <hi rend="bold">‘‘pariyattidhammamacchariyena cā’’</hi>ti. vaṇṇamacchariyena <hi rend="bold">dubbaṇṇo,</hi> dhammamacchariyena <hi rend="bold">eḷamūgo</hi> duppañño hoti.</p>

<p rend="bodytext"><hi rend="bold">‘‘apicā’’</hi>tiādi pañcannaṃ macchariyānaṃ vasena kammasarikkhakavipākadassanaṃ. <hi rend="bold">āvāsamacchariyena lohagehe paccati</hi> paresaṃ āvāsapaccayahitasukhanisedhanato. <hi rend="bold">kulamacchariyena appalābho hoti</hi> parehi kulesu laddhabbalābhanisedhanato, <hi rend="bold">appalābho</hi>ti ca alābhoti attho. <hi rend="bold">lābhamacchariyena gūthaniraye nibbattati</hi> lābhahetu parehi laddhabbassa assādanisedhanato. sabbathāpi nirassādo hi gūthanirayo. <hi rend="bold">vaṇṇo nāma na hotī</hi>ti sarīravaṇṇo, guṇavaṇṇoti duvidhopi vaṇṇo nāmamattenapi na hoti, tattha tattha nibbattamāno virūpo eva hoti. sampattinigūhanasabhāvena macchariyena virūpite santāne yebhuyyena guṇā patiṭṭhameva na labhanti, ye ca patiṭṭhaheyyuṃ, tesampi vasenassa vaṇṇo na bhaveyya. te hi tassa loke rattiṃ khittā sarā viya na paññāyanti. <hi rend="bold">dhammamacchariyena</hi> <hi rend="bold">kukkuḷaniraye.</hi> <hi rend="bold">sotāpattimaggena</hi> <pb ed="P" n="2.0324"/> <hi rend="bold">pahīyati</hi> apāyagamanīyabhāvato. <hi rend="bold">verādīhi na parimuccantiyeva</hi> tapparimuccanāya icchāya appattabbattā jātiādidhammānaṃ sattānaṃ jātiādīhi viya.</p>

<p rend="bodytext"><hi rend="bold">tiṇṇā mettha kaṅkhā</hi>ti ma-kāro padasandhikaro. <hi rend="bold">etasmiṃ pañhe</hi>ti etasmiṃ ‘‘kiṃsaṃyojanā nu kho’’ti evaṃ ñātuṃ icchite atthe. <hi rend="bold">tumhākaṃ vacanaṃ sutvā</hi>ti ‘‘issāmacchariyasaṃyojanā’’ti evaṃ pavattaṃ tumhākaṃ vissajjanavacanaṃ sutvā. <hi rend="bold">kaṅkhā tiṇṇā</hi>ti yathāpucchite atthe saṃsayo tarito vigato desanānussaraṇamattena, na samucchedavasenāti āha <hi rend="bold">‘‘na maggavasenā’’</hi>tiādi. <hi rend="bold">ayampi kathaṃkathā vigatā</hi>ti kaṅkhāya vigatattā eva tassā pavattiākāravisesabhūtā <hi rend="bold">‘‘idaṃ katha idaṃ katha’’</hi>nti ayampi kathaṃkathā <hi rend="bold">vigatā apagatā.</hi></p>

<p rend="bodytext" n="358"><hi rend="paranum">358</hi><hi rend="dot">.</hi> <hi rend="bold">nidānādīni</hi> <pb ed="M" n="2.0257"/> mahānidānasuttavaṇṇanāyaṃ (dī॰ ni॰ aṭṭha॰ 2.95) <hi rend="bold">vuttatthāneva.</hi> piyānaṃ <pb ed="V" n="2.0239"/> attano pariggahabhūtānaṃ sattasaṅkhārānaṃ parehi sādhāraṇabhāvāsahanavasena, nigūhanavasena ca pavattanato <hi rend="bold">piyasattasaṅkhāranidānaṃ macchariyaṃ,</hi> appiyānaṃ pariggahabhūtānaṃ sattānaṃ, saṅkhārānañca asahanavasena pavattiyā <hi rend="bold">appiyasattasaṅkhāranidānā issā.</hi> yañhi kiñci appiyasambandhaṃ bhaddakampi taṃ kodhanassa appiyamevāti. <hi rend="bold">ubhaya</hi>nti macchariyaṃ, issā cāti ubhayaṃ. <hi rend="bold">ubhayanidāna</hi>nti piyanidānañceva appiyanidānañca. <hi rend="bold">piyā</hi>ti iṭṭhā. <hi rend="bold">keḷāyitā</hi>ti dhanāyitā. <hi rend="bold">mamāyitā</hi>ti mamattaṃ katvā pariggahitā. <hi rend="bold">issaṃ karotī</hi>ti ‘‘kiṃ imassa iminā’’ti tassa piyasattalābhāsahanavasena ussūyati, <hi rend="bold">tameva</hi> piyasattaṃ <hi rend="bold">yācito. aho vatassā</hi>ti sādhu vata assa. ‘‘imassa puggalassa <hi rend="bold">evarūpaṃ piyavatthu na bhaveyyā’’ti issaṃ karoti</hi> usūyaṃ uppādeti. <hi rend="bold">mamāyantā</hi>ti keḷāyantā. <hi rend="bold">appiye</hi>ti appiye satte tesaṃ satāpato. <hi rend="bold">assā</hi>ti puggalassa, yena te laddhā. <hi rend="bold">te</hi>ti <pb ed="P" n="2.0325"/> sattasaṅkhārā, <hi rend="bold">sacepi amanāpā honti</hi> appiyehi samudāgatattā. <hi rend="bold">viparītavuttitāyā</hi>ti ayāthāvagāhitāya. <hi rend="bold">ko añño evarūpassa lābhī</hi>ti tena attānaṃ sambhāvento <hi rend="bold">issaṃ vā karoti.</hi> aññassa tādisaṃ uppajjamānampi ‘‘aho vatassa evarūpaṃ na bhaveyyā’’ti <hi rend="bold">issaṃ vā karoti,</hi> ayañca nayo heṭṭhā vuttanayattā na gahito.</p>

<p rend="bodytext">vatthukāmānaṃ pariyesanavasena pavatto chando <hi rend="bold">pariyesanachando.</hi> paṭilābhapaccayo chando <hi rend="bold">paṭilābhachando.</hi> paribhuñjanavasena pavatto chando <hi rend="bold">paribhogachando.</hi> paṭiladdhānaṃ sannidhāpanavasena, saṅgopanavasena ca pavatto chando <hi rend="bold">sannidhichando.</hi> diṭṭhadhammikameva payojanaṃ cintetvā vissajjanavasena pavatto chando <hi rend="bold">vissajjanachando.</hi> tenāha ‘‘katamo’’tiādi.</p>

<p rend="bodytext">ayaṃ pañcavidhopi atthato taṇhāyanamevāti āha <hi rend="bold">‘‘taṇhāmattamevā’’</hi>ti.</p>

<p rend="bodytext"><hi rend="bold">evaṃ vutto</hi> ‘‘lābhaṃ paṭicca vinicchayo’’ti evaṃ mahānidānasutte (dī॰ ni॰ 2.103) vutto <hi rend="bold">vinicchayavitakko vitakko nāma,</hi> na yo koci vitakko. idāni yathāvuttaṃ <pb ed="M" n="2.0258"/> vinicchayavitakkaṃ atthuddhāranayena nīharitvā dassetuṃ <hi rend="bold">‘‘vinicchayo’’</hi>tiādi vuttaṃ. <hi rend="bold">aṭṭhasata</hi>nti aṭṭhādhikaṃ sataṃ, tañca kho taṇhāvicaritānaṃ sataṃ, na yassa kassacīti dassetuṃ <hi rend="bold">‘‘taṇhāvicarita’’</hi>nti vuttaṃ. <hi rend="bold">taṇhāvinicchayo nāma</hi> taṇhāya vasena vakkhamānanayena ārammaṇassa vinicchinanato. diṭṭhidassanavasena ‘‘idameva saccaṃ, moghaṃ añña’’nti vinicchinanato <hi rend="bold">diṭṭhivinicchayo nāma. iṭṭhaṃ</hi> paṇītaṃ, <hi rend="bold">aniṭṭhaṃ</hi> appaṇītaṃ, piyāyitabbaṃ <hi rend="bold">piyaṃ,</hi> appiyāyitabbaṃ <hi rend="bold">appiyaṃ,</hi> tesaṃ <hi rend="bold">vavatthānaṃ</hi> taṇhāvasena <hi rend="bold">na hoti.</hi> taṇhāvasena hi ekacco kiñci vatthuṃ paṇītaṃ maññati, ekacco <pb ed="P" n="2.0326"/> hīnaṃ, ekacco piyāyati, ekacco nappiyāyati. tenāha <hi rend="bold">‘‘tadeva hī’’</hi>tiādi<pb ed="V" n="2.0240"/>. <hi rend="bold">‘‘dassāmī’’</hi>ti idaṃ vissajjanachande vuttanayena ceva vaṭṭūpanissayadānavasena ca veditabbaṃ. tampi hi taṇhāchandahetukanti.</p>

<p rend="bodytext">yattha sayaṃ uppajjanti, taṃ santānaṃ saṃsāre papañcenti vitthārayantīti <hi rend="bold">papañcā.</hi> yassa ca uppannā, taṃ ‘‘ratto’’ti vā ‘‘satto’’ti vā ‘‘micchābhiniviṭṭho’’ti vā papañcenti byañjentīti <hi rend="bold">papañcā.</hi> yasmā taṇhādiṭṭhiyo adhimattā hutvā pavattamānā taṃsamaṅgīpuggalaṃ pamattākāraṃ pāpenti, māno pana jātimadādi vasena mattākārampi, tasmā <hi rend="bold">‘‘mattapamattākārapāpanaṭṭhenā’’</hi>ti vuttaṃ. <hi rend="bold">saṅkhā vuccati koṭṭhāso</hi> bhāgaso saṅkhāyati upaṭṭhātīti. yasmā papañcasaññā taṃtaṃdvāravasena, ārammaṇavasena ca bhāgaso vitakkassa paccayā honti, na kevalā, tasmā <hi rend="bold">papañcasaññāsaṅkhānidāno vitakko</hi> vutto, papañcasaññānaṃ vā anekabhedabhinnattā taṃsamudāyo ‘‘papañcasaññāsaṅkhā’’ti vutto. papañcasaññāsaṅkhāggahaṇena ca anavaseso dukkhasamudayo vutto taṃtaṃ nimittattā vaṭṭadukkhassāti.</p>

<p rend="bodytext"><hi rend="bold">yo nirodho vūpasamo</hi>ti nirodhasaccamāha. <hi rend="bold">tassa sāruppa</hi>nti tassa papañcasaññāsaṅkhāya nirodhassa vūpasamassa adhigamupāyatāya sāruppaṃ anucchavikaṃ, etena vipassanaṃ vadati. tattha yathāvuttanirodhe ārammaṇakaraṇavasena gacchati pavattatīti <hi rend="bold">tatthagāminī,</hi> etena maggaṃ. tenāha <hi rend="bold">‘‘saha vipassanāya maggaṃ pucchatī’’</hi>ti.</p>

<p rend="subhead">vedanākammaṭṭhānavaṇṇanā</p>

<p rend="bodytext" n="359"><hi rend="paranum">359</hi><hi rend="dot">.</hi> <hi rend="bold">pucchitameva kathitaṃ.</hi> yasmā sakkena devānaṃ indena papañcasaññāsaṅkhānirodhagāminipaṭipadā pucchitāva, bhagavā ca tadadhigamupāyaṃ arūpakammaṭṭhānaṃ tassa <pb ed="M" n="2.0259"/> ajjhāsayavasena vedanāmukhena kathento tisso vedanā ārabhi, iti pucchitameva kathentena pucchānusandhivasena <pb ed="P" n="2.0327"/> <hi rend="bold">sānusandhimeva</hi> ca kathitaṃ. na hi buddhānaṃ ananusandhikā kathā nāma atthi. idānissa vedanāmukhena arūpakammaṭṭhānasseva kathane kāraṇaṃ dassetuṃ <hi rend="bold">‘‘devatānañhī’’</hi>tiādi vuttaṃ. karajakāyassa sukhumatāvacaneneva accantamudusukhumālabhāvāpi vuttā evāti daṭṭhabbaṃ. <hi rend="bold">kammaja</hi>nti kammajatejaṃ. tassa balavabhāvo uḷārapuññakammanibbattattā, ativiya garumadhurasiniddhasuddhāhārajīraṇato ca. <hi rend="bold">ekāhārampī</hi>ti ekāhāravārampi. <hi rend="bold">‘‘vilīyantī’’</hi>ti etena karajakāyassa mandatāya kammajatejassa balavabhāvena āhāravelātikkamena nesaṃ balavatī dukkhavedanā uppajjamānā supākaṭā hotīti dasseti. nidassanamattañcetaṃ<pb ed="V" n="2.0241"/>, sukhavedanāpi pana nesaṃ uḷārapaṇītesu ārammaṇesu uparūpari aniggahaṇavasena pavattamānā supākaṭā hutvā upaṭṭhātiyeva. upekkhāpi tesaṃ kadāci uppajjamānā santapaṇītarūpā eva iṭṭhamajjhatte eva ārammaṇe pavattanato. tenevāha <hi rend="bold">‘‘tasmā’’</hi>tiādi.</p>

<p rend="bodytext"><hi rend="bold">rūpakammaṭṭhāna</hi>nti rūpapariggahaṃ, rūpamukhena vipassanābhinivesanti attho. <hi rend="bold">arūpakammaṭṭhāna</hi>nti etthāpi eseva nayo. tattha rūpakammaṭṭhānena samathābhinivesopi saṅgayhati, vipassanābhiniveso pana idhādhippetoti dassento <hi rend="bold">‘‘rūpapariggaho arūpapariggahotipi etadeva vuccatī’’</hi>ti āha. <hi rend="bold">catudhātuvavatthāna</hi>nti ettha yebhuyyena catudhātuvavatthānaṃ vitthārento rūpakammaṭṭhānaṃ kathetīti adhippāyo. <hi rend="bold">rūpakammaṭṭhānaṃ dassetvāva katheti</hi> ‘‘evaṃ rūpakammaṭṭhānaṃ vuccamānaṃ suṭṭhu vibhūtaṃ pākaṭaṃ hutvā upaṭṭhātī’’ti. ‘‘etena idhāpi rūpakammaṭṭhānaṃ ekadesena vibhāvitamevā’’ti vadanti.</p>

<p rend="bodytext">kāmañcettha vedanāvasena arūpakammaṭṭhānaṃ āgataṃ, tadaññadhammavasenapi arūpakammaṭṭhānaṃ labbhatīti taṃ vibhāgena dassetuṃ <hi rend="bold">‘‘tividho hī’’</hi>tiādi vuttaṃ. tattha <hi rend="bold">abhiniveso</hi>ti anuppaveso, ārambhoti attho. ārambhe eva hi ayaṃ vibhāgo, sammasanaṃ pana anavasesatova dhamme pariggahetvā pavattatīti. <hi rend="bold">‘‘pariggahite rūpakammaṭṭhāne’’</hi>ti <pb ed="P" n="2.0328"/> idaṃ rūpamukhena vipassanābhinivesaṃ sandhāya vuttaṃ, arūpamukhena pana vipassanābhiniveso yebhuyyena samathayānikassa icchitabbo, so ca <pb ed="M" n="2.0260"/> paṭhamaṃ jhānaṅgāni pariggahetvā tato paraṃ sesadhamme pariggaṇhāti. <hi rend="bold">paṭhamābhinipāto</hi>ti sabbe cetasikā cittāyattā cittakiriyābhāvena vuccantīti phasso cittassa paṭhamābhinipāto vutto. <hi rend="bold">taṃ ārammaṇa</hi>nti yathāpariggahitaṃ rūpakammaṭṭhānasaññitaṃ ārammaṇaṃ. uppannaphasso puggalo, cittacetasikarāsi vā ārammaṇena phuṭṭho phassasahajātāya vedanāya taṃsamakālameva vedeti, phasso pana obhāsassa viya padīpo vedanādīnaṃ paccayaviseso hotīti purimakālo viya vuccati, yā tassa ārammaṇābhiniropanalakkhaṇatā vuccati. <hi rend="bold">phusanto</hi>ti ārammaṇassa phusanākārena. ayañhi arūpadhammattā ekadesena anallīyamānopi rūpaṃ viya cakkhuṃ, saddo viya ca sotaṃ, cittaṃ, ārammaṇañca phusanto viya, saṅghaṭṭento viya ca pavattatīti. tathā hesa ‘‘saṅghaṭṭanaraso’’ti vuccati.</p>

<p rend="bodytext"><hi rend="bold">ārammaṇaṃ anubhavantī</hi>ti issaravatāya visavitāya sāmibhāvena ārammaṇarasaṃ saṃvedentī. phassādīnañhi sampayuttadhammānaṃ ārammaṇe ekadeseneva pavatti phusanādimattabhāvato, vedanāya pana <pb ed="V" n="2.0242"/> iṭṭhākārasambhogādivasena pavattanato ārammaṇe nippadesato pavatti. phusanādibhāvena hi ārammaṇaggahaṇaṃ ekadesānubhavanaṃ, vedayitabhāvena gahaṇaṃ yathākāmaṃ sabbānubhavanaṃ, evaṃsabhāvāneva tāni gahaṇānīti na vedanāya viya phassādīnampi yathā sakakiccakaraṇena sāmibhāvānubhavanaṃ codetabbaṃ. <hi rend="bold">vijānanta</hi>nti paricchindanavasena visesato jānantaṃ. viññāṇañhi minitabbavatthuṃ nāḷiyā minanto puriso viya ārammaṇaṃ paricchijja vibhāventaṃ pavattati, na saññā viya sañjānanamattaṃ <pb ed="P" n="2.0329"/> hutvā. tathā hi anena kadāci lakkhaṇattayavibhāvanāpi hoti, imesaṃ pana phassādīnaṃ tassa tassa pākaṭabhāvo paccayavisesasiddhassa pubbabhāgassa vasena veditabbo.</p>

<p rend="bodytext">evaṃ tassa tasseva pākaṭabhāvepi ‘‘sabbaṃ, bhikkhave, abhiññeyya’’nti (saṃ॰ ni॰ 4.46; paṭi॰ ma॰ 1.3), ‘‘sabbañca kho, bhikkhave, abhijāna’’nti (saṃ॰ ni॰ 4.27) ca evamādi vacanato sabbe sammasanupagā dhammā pariggahetabbāti dassento <hi rend="bold">‘‘tattha yassā’’</hi>tiādimāha. tattha <hi rend="bold">phassapañcamakeyevā</hi>ti avadhāraṇaṃ tadantogadhattā taggahaṇeneva gahitattā catunnaṃ arūpakkhandhānaṃ. phassapañcamakaggahaṇañhi tassa sabbassa sabbacittuppādasādhāraṇabhāvato<pb ed="M" n="2.0261"/>. tattha ca phassacetanāggahaṇena sabbasaṅkhārakkhandhadhammasaṅgaho cetanappadhānattā tesaṃ. tathā hi suttantabhājanīye <hi rend="bold">saṅkhārakkhandhavibhaṅge</hi> ‘‘cakkhusamphassajā cetanā’’tiādinā (vibha॰ 21) cetanāva vibhattā, itare pana khandhā sarūpeneva gahitā.</p>

<p rend="bodytext"><hi rend="bold">vatthunissitā</hi>ti ettha <hi rend="bold">vatthu</hi>-saddo karajakāyavisayo, na chabbatthuvisayoti. kathamidaṃ viññāyatīti āha <hi rend="bold">‘‘yaṃ sandhāya vutta’’</hi>nti. kattha pana vuttaṃ? <hi rend="bold">sāmaññaphalasutte. so</hi>ti karajakāyo. <hi rend="bold">‘‘pañcakkhandhavinimuttaṃ nāmarūpaṃ natthī’’</hi>ti idaṃ adhikāravasena vuttaṃ. aññathā hi khandhavinimuttampi nāmaṃ atthevāti. <hi rend="bold">avijjādihetukā</hi>ti avijjātaṇhupādānādihetukā. ‘‘vipassanāpaṭipāṭiyā aniccaṃ dukkhaṃ anattāti sammasanto vicaratī’’ti iminā balavavipassanaṃ vatvā puna tassa ussukkāpanaṃ, visesādhigamañca dassento <hi rend="bold">‘‘so’’</hi>tiādimāha.</p>

<p rend="bodytext"><hi rend="bold">idhā</hi>ti imasmiṃ <hi rend="bold">sakkapañhasutte.</hi> vedanāvasena cettha arūpakammaṭṭhānakathane kāraṇaṃ heṭṭhā vuttanayameva<pb ed="P" n="2.0330"/>. yathāvuttesu ca tīsu kammaṭṭhānābhinivesesu vedanāvasena kammaṭṭhānābhiniveso sukaro vedanānaṃ vibhūtabhāvatoti dassetuṃ <hi rend="bold">‘‘phassavasena hī’’</hi>tiādi vuttaṃ. <hi rend="bold">‘‘na pākaṭaṃ hotī’’</hi>ti idaṃ sakkapamukhānaṃ tesaṃ devānaṃ yathā vedanā vibhūtā hutvā upaṭṭhāti, na evaṃ itaradvayanti <pb ed="V" n="2.0243"/> katvā vuttaṃ. vedanāya eva ca nesaṃ vibhūtabhāvo vedanāmukhenevettha bhagavatā desanāya āraddhattā. <hi rend="bold">‘‘vedanānaṃ uppattiyā pākaṭatāyā’’</hi>ti idaṃ sukhadukkhavedanānaṃ vasena vuttaṃ. tāsañhi pavatti oḷārikā, na itarāya. tadubhayaggahaṇamukhena vā gahetabbattā itarāyapi pavatti viññūnaṃ pākaṭā evāti <hi rend="bold">sukhadukkhavedanānañhī’’</hi>ti visesaggahaṇaṃ daṭṭhabbaṃ. <hi rend="bold">‘‘yadā sukhaṃ uppajjatī’’</hi>tiādi sukhavedanāya pākaṭabhāvavibhāvanaṃ, tayidaṃ asamāhitabhūmivasena veditabbaṃ. tattha <hi rend="bold">‘‘sakalaṃ sarīraṃ kho bhante’’</hi>ntiādinā kāmaṃ pavattioḷārikatāya avūpasantasabhāvametaṃ sukhaṃ, sātalakkhaṇatāya pana sampayuttadhamme, nissayañca anuggaṇhantameva pavattatīti dasseti. <hi rend="bold">‘‘yadā dukkhaṃ uppajjatī’’</hi>tiādīsu vuttavipariyāyena attho veditabbo.</p>

<p rend="bodytext"><hi rend="bold">duddīpanā</hi>ti ñāṇena dīpetuṃ asakkuṇeyyā, dubbiññeyyāti attho. tenāha <hi rend="bold">‘‘andhakārā abhibhūtā’’</hi>ti. <hi rend="bold">andhakārā</hi>ti andhakāragatasadisī, jānitukāme <pb ed="M" n="2.0262"/> ca andhakārinī. pubbāparaṃ samaṃ sukare supalakkhitamaggavasena pāsāṇatale migagatamaggo viya iṭṭhāniṭṭhārammaṇesu sukhadukkhānubhavanehi majjhattārammaṇesu anuminitabbatāya vuttaṃ <hi rend="bold">‘‘sā sukhadukkhānaṃ…pe॰… pākaṭā hotī’’</hi>ti. tenāha <hi rend="bold">‘‘yathā’’</hi>tiādi. <hi rend="bold">nayato gaṇhantassā</hi>ti etthāyaṃ nayo – yasmā iṭṭhāniṭṭhavisayāya ārammaṇūpaladdhiyā anubhavanato niṭṭhāmajjhattavisayā ca upaladdhi, tasmā na tāya niranubhavanāya <pb ed="P" n="2.0331"/> bhavitabbaṃ, yaṃ tatthānubhavanaṃ, sā adukkhamasukhā. tathā anupalabbhamānaṃ rūpādianubhuyyamānaṃ diṭṭhaṃ upalabbhati, yo pana majjhattārammaṇaṃ tabbisayassa viññāṇappavattiyaṃ, tasmā ananubhuyyamānena tena na bhavitabbaṃ. sakkā hi vattuṃ anubhavamānā majjhattavisayupaladdhi upaladdhibhāvato. iṭṭhāniṭṭhavisayupaladdhivisayaṃ pana niranubhavanaṃ taṃ anupaladdhisabhāvameva diṭṭhaṃ, taṃ yathārūpanti. <hi rend="bold">nivattetvā</hi>ti nīharitvā, ‘‘somanassaṃpāha’’ntiādinā samānajātiyampi bhindanto aññehi arūpadhammehi vivecetvā asaṃsaṭṭhaṃ katvāti attho.</p>

<p rend="bodytext">ayañca rūpakammaṭṭhānaṃ kathetvā arūpakammaṭṭhānaṃ vedanāvasena nivattetvā desanā tathāvinetabbapuggalāpekkhāya suttantaresupi (dī॰ ni॰ 2.373; ma॰ ni॰ 1.106, 390, 413, 450, 465, 467; ma॰ ni॰ 2.306, 209; 3.67, 342; saṃ॰ ni॰ 4.248) āgatā evāti dassento <hi rend="bold">‘‘na kevala’’</hi>ntiādimāha. tattha <hi rend="bold">mahāsatipaṭṭhāne</hi> (dī॰ ni॰ 2.273) tathā desanāya āgatabhāvo anantarameva āvi bhavissati, <hi rend="bold">majjhimanikāye</hi> satipaṭṭhānadesanāpi (ma॰ ni॰ 1.106) tādisī eva. <hi rend="bold">cūḷataṇhāsaṅkhaye</hi> ‘‘evaṃ cetaṃ, devānaṃ inda, bhikkhuno sutaṃ hoti ‘sabbe dhammā nālaṃ abhinivesāyā’ti, so sabbaṃ dhammaṃ abhijānāti<pb ed="V" n="2.0244"/>, sabbaṃ dhammaṃ abhiññāya sabbaṃ dhammaṃ parijānāti, sabbaṃ dhammaṃ pariññāya yaṃ kiñci vedanaṃ vedeti sukhaṃ vā dukkhaṃ vā adukkhamasukhaṃ vā, so tāsu vedanāsu aniccānupassī viharati, virāgānupassī’’tiādinā (ma॰ ni॰ 1.390) āgataṃ. tena vuttaṃ <hi rend="bold">‘‘arūpakammaṭṭhānaṃ vedanāvasena nivattetvā dassesī’’</hi>ti. <hi rend="bold">mahātaṇhāsaṅkhaye</hi> pana ‘‘so <pb ed="P" n="2.0332"/> evaṃ anurodhavirodhavippahīno yaṃ kiñci vedanaṃ vedeti sukhaṃ vā dukkhaṃ vā adukkhamasukhaṃ vā, so taṃ vedanaṃ nābhinandati nābhivadati nājjhosāya tiṭṭhati. tassa taṃ vedanaṃ anabhinandato anabhivadato anajjhosāya tiṭṭhato yā vedanāsu nandī <pb ed="M" n="2.0263"/> sā nirujjhatī’’tiādinā (ma॰ ni॰ 1.414) āgataṃ. <hi rend="bold">cūḷavedalle</hi> ‘‘kati panāyyevedanā’’tiādinā (ma॰ ni॰ 1.465) āgataṃ. <hi rend="bold">mahāvedalle</hi> ‘‘vedanāti, āvuso, vuccati, kittāvatā nu kho, āvuso, ‘vedanā’ti vuccatī’’tiādinā (ma॰ ni॰ 1.450) āgataṃ. evaṃ raṭṭhapālasuttādīsupi (ma॰ ni॰ 2.305) vedanākammaṭṭhānassa āgataṭṭhānaṃ uddharitvā vattabbaṃ.</p>

<p rend="bodytext">‘‘paṭhamaṃ rūpakammaṭṭhānaṃ kathetvā’’ti vuttaṃ, kathaṃ tamettha kathitanti āha <hi rend="bold">‘‘rūpakammaṭṭhāna’’</hi>ntiādi. <hi rend="bold">saṅkhittaṃ,</hi> kathaṃ saṅkhittaṃ? <hi rend="bold">vedanāya ārammaṇamattakaṃyeva,</hi> yebhuyyena vedanā rūpadhammārammaṇā pañcadvāravasena pavattanato. tena cassā purimasiddhā eva ārammaṇanti vedanaṃ vadantena tassārammaṇadhammā atthato paṭhamataraṃ gahitā eva nāma hontīti imāya atthāpattiyā rūpakammaṭṭhānassevettha paṭhamaṃ gahitatā jotitā, na sarūpeneva gahitattā. tenāha <hi rend="bold">‘‘tasmā pāḷiyaṃ nāruḷhaṃ bhavissatī’’</hi>ti.</p>

<p rend="bodytext" n="360"><hi rend="paranum">360</hi><hi rend="dot">.</hi> <hi rend="bold">dvīhi koṭṭhāsehī</hi>ti sevitabbāsevitabbabhāgehi. <hi rend="bold">evarūpa</hi>nti yaṃ akusalānaṃ abhibuddhiyā, kusalānañca parihānāya saṃvattati, evarūpaṃ, taṃ pana kāmūpasañhitatāya ‘‘gehanissita’’nti vuccatīti āha <hi rend="bold">‘‘gehasitasomanassa’’</hi>nti. <hi rend="bold">iṭṭhāna</hi>nti piyānaṃ. <hi rend="bold">kantāna</hi>nti kamanīyānaṃ. <hi rend="bold">manāpāna</hi>nti manavaḍḍhanakānaṃ. tato eva mano ramentīti <hi rend="bold">manoramānaṃ. lokāmisapaṭisaṃyuttāna</hi>nti <pb ed="P" n="2.0333"/> taṇhāsannissitānaṃ kāmūpasañhitānaṃ. <hi rend="bold">paṭilābhato samanupassato</hi>ti ‘‘aho mayā imāni laddhānī’’ti yathāladdhāni rūpārammaṇādīni assādayato. <hi rend="bold">atīta</hi>nti atikkantaṃ. <hi rend="bold">niruddha</hi>nti nirodhappattaṃ. <hi rend="bold">vipariṇata</hi>nti sabhāvavigamena vigataṃ. <hi rend="bold">samanussarato</hi>ti assādanavasena anucintayato. <hi rend="bold">gehasita</hi>nti kāmaguṇanissitaṃ. kāmaguṇā hi kāmarāgassa gehasadisattā idha ‘‘geha’’nti adhippetā.</p>

<p rend="bodytext"><hi rend="bold">evarūpa</hi>nti yaṃ akusalānaṃ parihānāya, kusalānañca abhibuddhiyā saṃvattati, evarūpaṃ, taṃ <pb ed="V" n="2.0245"/> pana pabbajjādivasena pavattiyā nekkhammūpasañhitanti āha <hi rend="bold">‘‘nekkhammasitaṃ somanassa’’</hi>nti. idāni taṃ pāḷivaseneva dassetuṃ <hi rend="bold">‘‘tattha katamānī’’</hi>tiādi vuttaṃ. tattha vipassanālakkhaṇe nekkhamme <pb ed="M" n="2.0264"/> dassite itarāni tassa kāraṇato, phalato, atthato ca dassitāneva hontīti vipassanālakkhaṇameva taṃ dassento <hi rend="bold">‘‘rūpānantvevā’’</hi>tiādimāha. <hi rend="bold">vipariṇāmavirāganirodha</hi>nti jarāya vipariṇāmetabbatañceva jarāmaraṇehi palujjanaṃ nirujjhanañca viditvāti yojanā. <hi rend="bold">uppajjati somanassa</hi>nti vipassanāya vīthipaṭipattiyā kamena uppannānaṃ pāmojjapītipassaddhīnaṃ upari anappakaṃ somanassaṃ uppajjati. yaṃ sandhāya vuttaṃ –</p>

<p rend="gatha1">‘‘suññāgāraṃ paviṭṭhassa, santacittassa bhikkhuno.</p>

<p rend="gathalast">amānusī rati hoti, sammā dhammaṃ vipassato..</p>

<p rend="gatha1">yato yato sammasati, khandhānaṃ udayabbayaṃ.</p>

<p rend="gathalast">labhatī pītipāmojjaṃ, amataṃ taṃ vijānata’’nti.. (dha॰ pa॰ 374) ca –</p>

<p rend="bodytext"><hi rend="bold">nekkhammavasenā</hi>ti pabbajjādivasena. ‘‘vaṭṭadukkhato nittharissāmī’’ti pabbajituṃ bhikkhūnaṃ santikaṃ gacchantassa, pabbajantassa, catupārisuddhisīlaṃ anutiṭṭhantassa, taṃ sodhentassa, dhutaguṇe samādāya vattantassa, kasiṇaparikammādīni karontassa ca yā paṭipatti, sabbā sā idha ‘‘nekkhamma’’nti adhippetā. yebhuyyena anussatiyā <pb ed="P" n="2.0334"/> upacārajjhānaṃ niṭṭhātīti katvā ‘‘anussativasenā’’ti vatvā <hi rend="bold">‘‘paṭhamajjhānādivasenā’’</hi>ti vuttaṃ. ettha ca yathā pabbajjā gharabandhanato nikkhamanaṭṭhena <hi rend="bold">nekkhammaṃ,</hi> evaṃ vipassanādayopi taṃpaṭipakkhato. tenāha –</p>

<p rend="gatha1">‘‘pabbajjā paṭhamaṃ jhānaṃ, nibbānañca vipassanā.</p>

<p rend="gathalast">sabbepi kusalā dhammā, nekkhammanti pavuccare’’ti.. (itivu॰ aṭṭha॰ 109).</p>

<p rend="bodytext"><hi rend="bold">yaṃ ce</hi>ti ettha <hi rend="bold">ce</hi>ti nipātamattaṃ somanassassa adhippetattā. catukkanayavaseneva ca suttantesu jhānakathāti vuttaṃ <hi rend="bold">‘‘dutiyatatiyajjhānavasenā’’</hi>ti. <hi rend="bold">dvīsū</hi>ti ‘‘savitakkaṃ savicāraṃ avitakkaṃ avicāra’’nti vuttesu dvīsu somanassesu.</p>

<p rend="bodytext"><hi rend="bold">savitakkasavicāre somanasse</hi>ti parittabhūmike, paṭhamajjhāne vā somanasse. <hi rend="bold">abhiniviṭṭhasomanassesū</hi>ti vipassanaṃ paṭṭhapitasomanassesu. <hi rend="bold">pi</hi>-saddena sammaṭṭhasomanassesu pīti imamatthaṃ <pb ed="V" n="2.0246"/> dasseti. <hi rend="bold">somanassavipassanātopī</hi>ti <pb ed="M" n="2.0265"/> savitakkasavicārasomanassapavattivipassanātopi. <hi rend="bold">avitakkaavicāra vipassanā paṇītatarā</hi> sammasitadhammavasenapi vipassanāya visesasiddhito, yato maggepi tathārūpā visesā ijjhanti. ayaṃ panattho ‘‘ariyamagga bojjhaṅgādivisesaṃ vipassanāya ārammaṇabhūtā khandhā niyamentī’’ti evaṃ pavattena moravāpīvāsimahādattattheravādena dīpetabbo.</p>

<p rend="bodytext" n="361"><hi rend="paranum">361</hi><hi rend="dot">.</hi> <hi rend="bold">gehasitadomanassaṃ</hi> nāma kāmaguṇānaṃ appaṭilābhanimittaṃ, vigatanimittañca uppajjanakadomanassaṃ. <hi rend="bold">appaṭilābhato samanupassato</hi>ti appaṭilābhena ‘‘ahameva na labhāmī’’ti paritassanato. <hi rend="bold">samanussarato</hi>ti ‘‘ahu vata <pb ed="P" n="2.0335"/> me taṃ vata natthī’’tiādinā anussaraṇavasena cintayato. tenāha <hi rend="bold">‘‘evaṃ chasu dvāresū’’</hi>tiādi.</p>

<p rend="bodytext"><hi rend="bold">anuttaresu vimokkhesū</hi>ti suññataphalādiariyaphalavimokkhesu. <hi rend="bold">piha</hi>nti apekkhaṃ, āsanti attho. kathaṃ pana lokuttaradhamme ārabbha āsā uppajjatīti? na kho panetaṃ evaṃ daṭṭhabbaṃ ‘‘yaṃ ārammaṇakaraṇavasena tattha pihā pavattatī’’ti avisayattā, puggalassa ca anadhigatabhāvato. anussavūpaladdhe pana anuttaravimokkhe uddissa pihaṃ upaṭṭhapento ‘‘tattha pihaṃ upaṭṭhapetī’’ti vutto. tenāha <hi rend="bold">‘‘kudāssu nāmāha’’</hi>ntiādi. chasu dvāresu iṭṭhārammaṇe āpāthagate aniccādivasena vipassanaṃ paṭṭhapetvāti yojanā. <hi rend="bold">‘‘iṭṭhārammaṇe’’</hi>ti ca iminā nayidaṃ domanassaṃ sabhāvato aniṭṭhadhammeyeva ārabbha uppajjanakaṃ, atha kho icchitālābhahetukaṃ icchābhighātavasena yattha katthaci ārammaṇe uppajjanakanti dasseti. <hi rend="bold">evaṃ</hi> ‘‘kudāssu nāmāha’’nti vuttākārena pihaṃ upaṭṭhapetvā <hi rend="bold">evaṃ</hi> imampi pakkhaṃ…pe॰… nāsakkhinti anusocatoti yojanā. ‘‘imasmiṃ pakkhe, imasmiṃ māse, imasmiṃ saṃvacchare pabbajituṃ nāladdhaṃ, kasiṇaparikammaṃ kātuṃ nāladdha’’ntiādivasena pavattiṃ sandhāya <hi rend="bold">‘‘nekkhammavasenā’’</hi>ti vuttaṃ. <hi rend="bold">‘‘vipassanāvasenā’’</hi>tiādīsupi iminā nayena yojanā veditabbā.</p>

<p rend="bodytext">yato eva-kāro, tato aññattha niyamoti katvā <hi rend="bold">‘‘tasmimpi…pe॰… gehasitadomanassamevā’’</hi>ti vuttaṃ. na hettha gehasitadomanassatā savitakkasavicāre niyatā, atha kho gehasitadomanasse savitakkasavicāratā <pb ed="M" n="2.0266"/> niyatā paṭiyoginivattanatthattā eva-kārassa. ‘‘gehasitadomanassaṃ savitakkasavicārameva, na avitakkaavicāra’’nti. nekkhammasitadomanassaṃ pana siyā savitakkasavicāraṃ, siyā avitakkaavicāraṃ. savitakkasavicārasseva <pb ed="P" n="2.0336"/> kāraṇabhūtaṃ domanassaṃ <hi rend="bold">savitakkasavicāradomanassaṃ.</hi> kiṃ taṃ? gehasitadomanassaṃ<pb ed="V" n="2.0247"/>, yaṃ pana nekkhammādivasena uppannaṃ, taṃ avitakkaavicārassa kāraṇabhūtaṃ <hi rend="bold">avitakkaavicāradomanassa</hi>nti. ayañca nayo pariyāyavasena vuttoti āha <hi rend="bold">‘‘nippariyāyena panā’’</hi>tiādi. yadi evaṃ kasmā ‘‘yaṃ ce avitakkaṃ avicāra’’nti pāḷiyaṃ vuttanti āha <hi rend="bold">‘‘etassa panā’’</hi>tiādi. <hi rend="bold">maññanavasenā</hi>ti parikappanavasena. <hi rend="bold">vuttaṃ</hi> pāḷiyaṃ.</p>

<p rend="bodytext"><hi rend="bold">tatrā</hi>ti tasmiṃ maññane. <hi rend="bold">ayaṃ</hi> idāni vuccamāno <hi rend="bold">nayo. domanassapaccayabhūte</hi>ti domanassassa paccayabhūte. upacārajjhānañhi paṭhamajjhānādīni vā pādakāni katvā maggaphalāni nibbattetukāmassa tesaṃ alābhe domanassassa uppajjane tāni tassa paccayā nāma honti iti te dhammā phalūpacārena ‘‘domanassa’’nti vuttā. yo pana tathā uppannadomanasso dhuranikkhepaṃ akatvā anukkamena vipassanaṃ ussukkāpetvā maggaphaladhamme nibbatteti, te kāraṇūpacārena <hi rend="bold">‘‘domanassa’’</hi>nti vuttāti imamatthaṃ dassento <hi rend="bold">‘‘idha bhikkhū’’</hi>tiādimāha. nanu etassa tadā domanassameva uppannaṃ, na domanassahetukā vipassanāmaggaphaladhammā uppannā, tattha kathaṃ domanassasamaññaṃ āropetvā voharatīti āha <hi rend="bold">‘‘aññesaṃ paṭipattidassanavasena domanassanti gahetvā’’</hi>tiādi. <hi rend="bold">savitakkasavicāradomanasse</hi>ti savitakkasavicāranimitte domanasse. tīhi māsehi nibbattetabbā temāsikā, taṃ <hi rend="bold">temāsikaṃ.</hi> imā ca temāsikādayo paṭipadā tathāpavattaukkaṭṭhamajjhimamudindriyavasena veditabbā, adhikamajjhimamudussāhavasena vā. <hi rend="bold">jaggatī</hi>ti jāgarikaṃ anuyuñjati.</p>

<p rend="subhead">mahāsivattheravatthuvaṇṇanā</p>

<p rend="bodytext">sahassadvisahassasaṅkhyattā <hi rend="bold">mahāgaṇe.</hi></p>

<p rend="bodytext"><hi rend="bold">aṭṭhakathātherā</hi>ti aṭṭhakathāya atthapaṭipucchanakatherā. <hi rend="bold">antarāmagge</hi>ti bhikkhaṃ gahetvā gāmato vihāraṃ paṭigamanamagge<pb ed="P" n="2.0337"/>. <hi rend="bold">tayo…pe॰… gāhāpetvā</hi>ti tīṇi cattāri uṇhāpanāni.</p>

<p rend="bodytext"><hi rend="bold">kenaci</hi> <pb ed="M" n="2.0267"/> <hi rend="bold">papañcenā</hi>ti kenaci sarīrakiccabhūtena papañcena. <hi rend="bold">saññaṃ akāsi</hi> rattiyaṃ pacchato gacchantaṃ asallakkhento.</p>

<p rend="bodytext">kasmā pana thero antevāsikānaṃ anārocetvāva gatoti āha <hi rend="bold">‘‘thero kirā’’</hi>tiādi. <hi rend="bold">arahattaṃ nāma ki</hi>nti tadadhigamassa adukkarabhāvaṃ sandhāya vadati. <hi rend="bold">catūhi iriyāpathehī</hi>ti catūhipi <pb ed="V" n="2.0248"/> iriyāpathehi pavattamānassa, tasmā yāva arahattādhigamā sayanaṃ paṭikkhipāmīti adhippāyo.</p>

<p rend="bodytext"><hi rend="bold">‘‘anucchavikaṃ nu kho te eta’’</hi>nti saṃvegajāto vīriyaṃ samuttejento <hi rend="bold">arahattaṃ aggahesi</hi> ettakaṃ kālaṃ vipassanāya suciṇṇabhāvato ñāṇassa paripākaṃ gatattā.</p>

<p rend="bodytext"><hi rend="bold">parimajjī</hi>ti parimasi. keci pana <hi rend="bold">‘‘parimajjī</hi>ti parivattetvā therena dhoviyamānaṃ pariggahetvā dhovī’’ti atthaṃ vadanti.</p>

<p rend="bodytext"><hi rend="bold">vipassanāya ārammaṇaṃ</hi> nāma upacārajjhānapaṭhamajjhānādi.</p>

<p rend="bodytext"><hi rend="bold">‘‘savitakkasavicāradomanasse’’</hi>tiādīsu vattabbaṃ somanassesu vuttanayānusārena veditabbaṃ.</p>

<p rend="bodytext" n="362"><hi rend="paranum">362</hi><hi rend="dot">.</hi> <hi rend="bold">evarūpā</hi>ti yā akusalānaṃ abhibuddhiyā, kusalānaṃ parihānāya ca saṃvattati, evarūpā, sā pana kāmūpasañhitatāya ‘‘gehasitā’’ti vuccatīti āha <hi rend="bold">‘‘gehasitaupekkhā’’</hi>ti. <hi rend="bold">‘‘bālassā’’</hi>tiādīsu bālakaradhammayogato <hi rend="bold">bālassa</hi> attahitaparahitabyāmūḷhatāya <hi rend="bold">mūḷhassa</hi> puthūnaṃ kilesādīnaṃ jananādīhi kāraṇehi <hi rend="bold">puthujjanassa</hi> kilesodhīnaṃ maggodhīhi ajitattā <hi rend="bold">anodhijinassa, odhijino</hi> vāyapekkhā, odhiso ca kilesānaṃ jitattā, tenassa sekkhabhāvaṃ paṭikkhipati. sattamabhavādito uddhaṃ pavattanavipākassa ajitattā <hi rend="bold">avipākajinassa, vipākajinā</hi> vā arahanto appaṭisandhikattā, tenassa asekkhattaṃ paṭikkhipati. anekādīnave sabbesampi pāpadhammānaṃ <pb ed="P" n="2.0338"/> mūlabhūte sammohe ādīnavānaṃ adassanasīlatāya <hi rend="bold">anādīnavadassāvino.</hi> āgamādhigamābhāvā <hi rend="bold">assutavato.</hi> ediso ekaṃsena andhaputhujjano nāma hotīti tassa andhaputhujjanabhāvaṃ dassetuṃ punapi <hi rend="bold">‘‘puthujjanassā’’</hi>ti vuttaṃ. <hi rend="bold">evarūpā</hi>ti vuttappakārā <pb ed="M" n="2.0268"/> sammohapubbikā. <hi rend="bold">rūpaṃ sā nātivattatī</hi>ti rūpānaṃ samatikkamanāya kāraṇaṃ na hoti, rūpārammaṇe kilese nātikkamatīti adhippāyo. aññāṇāvibhūtatāya ārammaṇe ajjhupekkhanavasena pavattamānā lobhasampayuttaupekkhā idhādhippetāti tassa lobhassa anucchavikameva ārammaṇaṃ dassento <hi rend="bold">‘‘iṭṭhārammaṇe’’</hi>ti āha. <hi rend="bold">anativattamānā</hi> anādīnavadassitāya. tato eva assādānupassanato <hi rend="bold">tattheva laggā.</hi> abhisaṅgassa lobhassa vasena, dummocanīyatāya ca tena <hi rend="bold">laggitā</hi> viya <hi rend="bold">hutvā uppannā.</hi></p>

<p rend="bodytext"><hi rend="bold">evarūpā</hi>ti <pb ed="V" n="2.0249"/> yā akusalānaṃ pahānāya, kusalānañca abhibuddhiyā saṃvattati, evarūpā, sā pana pabbajjādivasena pavattiyā nekkhammūpasañhitāti āha <hi rend="bold">‘‘nekkhammasitā’’</hi>ti. idāni taṃ pāḷivasena dassetuṃ <hi rend="bold">‘‘tattha katamā’’</hi>tiādi vuttaṃ, tassattho heṭṭhā vuttanayānusārena veditabbo. <hi rend="bold">rūpaṃ sā ativattatī</hi>ti rūpasmiṃ sammadeva ādīnavadassanato. rūpaniyātāti kilesehi anabhibhavanīyato. <hi rend="bold">iṭṭhe</hi>ti sabhāvato, saṅkappato ca iṭṭhe ārammaṇe. <hi rend="bold">arajjantassā</hi>ti na rajjantassa rāgaṃ anuppādentassa. <hi rend="bold">aniṭṭhe adussantassā</hi>ti ettha vuttanayena attho veditabbo. samaṃ sammā yoniso na pekkhanaṃ <hi rend="bold">asamapekkhanaṃ,</hi> taṃ pana iṭṭhāniṭṭhamajjhatte viya iṭṭhāniṭṭhesupi bālassa hotīti ‘‘iṭṭhāniṭṭhamajjhatte’’ti avatvā <hi rend="bold">‘‘asamapekkhanena asammuyhantassā’’</hi>ti vuttaṃ, tividhepi ārammaṇe asamapekkhanavasena muyhantassāti attho. <hi rend="bold">vipassanāñāṇasampayuttā upekkhā.</hi> nekkhammasitā upekkhā <hi rend="bold">vedanāsabhāgā</hi>ti udāsinākārena pavattiyā, upekkhā <pb ed="P" n="2.0339"/> vedanāya ca sabhāgā. <hi rend="bold">ettha upekkhā vā</hi>ti ettha etasmiṃ upekkhāniddese ‘‘upekkhā’’ti gahitā eva. <hi rend="bold">tasmā</hi>ti tatramajjhattupekkhāyapi idha upekkhāggahaṇena gahitattā. tañhi sandhāya <hi rend="bold">‘‘paṭhamadutiyatatiyacatutthajjhānavasena uppajjanakaupekkhā’’</hi>ti vuttaṃ.</p>

<p rend="bodytext"><hi rend="bold">tāyapi nekkhammasitaupekkhāyā</hi>ti niddhāraṇe bhummaṃ. <hi rend="bold">‘‘yaṃ nekkhammavasenā’’</hi>tiādi heṭṭhā vuttanayattā uttā natthameva.</p>

<p rend="bodytext" n="363"><hi rend="paranum">363</hi><hi rend="dot">.</hi> yadi sakkassa tadā sotāpattiphalapattiyāva upanissayo, atha kasmā bhagavā yāva arahattaṃ desanaṃ vaḍḍhesīti āha <hi rend="bold">‘‘buddhānañhī’’</hi>tiādi. <hi rend="bold">taruṇasakko</hi>ti abhinavo adhunā pātubhūto sakko. sampati <pb ed="M" n="2.0269"/> pātubhāvañhi sandhāya ‘‘taruṇasakko’’ti vuttaṃ, na tassa kumāratā, vuddhatā vā atthi. <hi rend="bold">gatāgataṭṭhāna</hi>nti gamanāgamanakāraṇaṃ. <hi rend="bold">na paññāyati</hi> na upalabbhati. gabbhaseyyakānañhi cavantānaṃ kammajarūpaṃ vigacchati anudeva cittajaṃ, āhārajañca paccayābhāvato, utujaṃ pana sucirampi kālaṃ paveṇiṃ ghaṭṭentaṃ bhassantaṃ vā sosantaṃ vā kilesantaṃ vā viṭṭhataṃ vā hoti, na evaṃ devānaṃ. tesañhi opapātikattā kammajarūpe antaradhāyante sesatisantatirūpampi tena saddhiṃ antaradhāyati. tenāha <hi rend="bold">‘‘dīpasikhāgamanaṃ viya hotī’’</hi>ti. <hi rend="bold">sesadevatā na jāniṃsu</hi> punapi sakkattabhāvena tasmiṃyeva ṭhāne nibbattattā. <hi rend="bold">tīsu ṭhānesū</hi>ti somanassadomanassaupekkhāvissajjanāvasānaṭṭhānesu. <hi rend="bold">nibbattitaphalamevā</hi>ti sappimhā sappimaṇḍo viya āgamanīyapaṭipadāya nibbattitaphalabhūtaṃ lokuttaramaggaphalameva <hi rend="bold">kathitaṃ. sakuṇikāya viya</hi> kiñci gayhūpagaṃ <pb ed="P" n="2.0340"/> <hi rend="bold">uppatitvā</hi> uḍḍetvā ullaṅghitvā. <hi rend="bold">assā</hi>ti maggaphalasaññitassa ariyassa dhammassa.</p>

<p rend="subhead">pātimokkhasaṃvaravaṇṇanā</p>

<p rend="bodytext" n="364"><hi rend="paranum">364</hi><hi rend="dot">.</hi> <hi rend="bold">pātimokkhasaṃvarāyā</hi>ti <pb ed="V" n="2.0250"/> pātimokkhabhūtasīlasaṃvarāyāti ayamettha atthoti āha <hi rend="bold">‘‘uttamajeṭṭhakasīlasaṃvarāyā’’</hi>ti. ‘‘pātimokkhasīlañhi sabbasīlato jeṭṭhakasīla’’nti dīghavāpīvihāravāsi sumatthero vadati, antevāsiko panassa tepiṭakacūḷanāgatthero ‘‘pātimokkhasaṃvaro eva sīlaṃ, itarāni pana ‘sīlanti vuttaṭṭhānaṃ nāma atthī’ti ananujānanto indriyasaṃvaro nāma chadvārarakkhāmattakaṃ, ājīvapārisuddhi dhammena samena paccayuppādanamattakaṃ, paccayasannissitaṃ paṭiladdhapaccaye ‘ida mattha’nti paccavekkhitvā paribhuñjanamattakaṃ, nippariyāyena pātimokkhasaṃvarova sīlaṃ. tathā hi yassa so bhinno, so itarāni rakkhituṃ abhabbattā asīlo hoti. yassa pana sabbaso arogo sesānaṃ rakkhituṃ bhabbattā sampannasīlo’’ti vadati, tasmā itaresaṃ tassa parivārabhāvato, sabbaso ekadesena ca tadantogadhabhāvato tadeva padhānasīlaṃ nāmāti āha <hi rend="bold">‘‘uttamajeṭṭhakasīlasaṃvarāyā’’</hi>ti. tattha yathā heṭṭhā papañcasaññāsaṅkhānirodhasāruppagāminiṃ paṭipadaṃ pucchitena bhagavatā papañcasaññānaṃ, paṭipadāya ca mūlabhūtaṃ vedanaṃ vibhajitvā paṭipadā desitā sakkassa ajjhāsayavasena saṃkilesadhammappahānamukhena vodānadhammapāripūrīti, evaṃ tassā eva paṭipadāya mūlabhūtampi sīlasaṃvaraṃ pucchitena bhagavatā <pb ed="M" n="2.0270"/> yato so visujjhati, yathā ca visujjhati, tadubhayaṃ sakkassa ajjhāsayavasena vibhajitvā dassetuṃ <hi rend="bold">‘‘kāyasamācārampī’’</hi>tiādi vuttaṃ saṃkilesadhammappahānamukhena vodānadhammapāripūrīti katvā. sīlakathāyaṃ asevitabbakāyasamācārādikathane kāraṇaṃ vuttameva, tasmā <hi rend="bold">kammapathavasenā</hi>ti kusalākusalakammapathavasena.</p>

<p rend="bodytext"><hi rend="bold">kammapathavasenā</hi>ti ca kammapathavicāravasena<pb ed="P" n="2.0341"/>. kammapathabhāvaṃ apattānampi hi kāyaduccaritādīnaṃ asevitabbakādīnaṃ asevitabbakāyasamācārādibhāvo idha vuccatīti. <hi rend="bold">paṇṇattivasenā</hi>ti sikkhāpadapaṇṇattivasena. yato yato hi yā yā veramaṇī, tadubhayepi vibhāvento paṇṇattivasena katheti nāma. tenāha <hi rend="bold">‘‘kāyadvāre’’</hi>tiādi. sikkhāpadaṃ vītikkamati etenāti <hi rend="bold">sikkhāpadavītikkamo,</hi> sikkhāpadassa vītikkamanākārena pavatto akusaladhammo yaṃ, tassa asevitabbakāyasamācārāditā. vītikkamapaṭipakkho <hi rend="bold">avītikkamo,</hi> na vītikkamati etenāti <hi rend="bold">avītikkamo,</hi> sīlaṃ.</p>

<p rend="bodytext">micchā sammā ca pariyesati etāyāti <hi rend="bold">pariyesanā,</hi> ājīvo, atthato paccayagavesanabyāpāro kāyavacīdvāriko. yadi evaṃ kasmā visuṃ gahaṇanti āha <hi rend="bold">‘‘yasmā’’</hi>tiādi<pb ed="V" n="2.0251"/>. ariyā niddosā pariyesanā gavesanāti <hi rend="bold">ariyapariyesanā,</hi> ariyehi sādhūhi pariyesitabbātipi <hi rend="bold">ariyapariyesanā</hi>ti. vuttavipariyāyato <hi rend="bold">anariyapariyesanā</hi> veditabbā.</p>

<p rend="bodytext"><hi rend="bold">jātidhammo</hi>ti jāyanasabhāvo jāyanapakatiko. <hi rend="bold">jarādhammo</hi>ti jīraṇasabhāvo. <hi rend="bold">byādhidhammo</hi>ti byādhisabhāvo. <hi rend="bold">maraṇadhammo</hi>ti mīyanasabhāvo. <hi rend="bold">sokadhammo</hi>ti socanakasabhāvo. <hi rend="bold">saṃkilesadhammo</hi>ti saṃkilissanasabhāvo.</p>

<p rend="bodytext"><hi rend="bold">puttabhariya</hi>nti puttā ca bhariyā ca. esa nayo sabbattha. dvandekattavasena tesaṃ niddeso. <hi rend="bold">jātarūparajata</hi>nti ettha pana yato vikāraṃ anāpajjitvā sabbaṃ jātarūpameva hotīti <hi rend="bold">jātarūpaṃ</hi> nāma suvaṇṇaṃ. dhavalasabhāvatāya rajatīti <hi rend="bold">rajataṃ,</hi> rūpiyaṃ. idha pana suvaṇṇaṃ ṭhapetvā yaṃ kiñci upabhogaparibhogārahaṃ ‘‘rajata’’ntveva gahitaṃ vohārūpagamāsakādi. <hi rend="bold">jātidhammā hete, bhikkhave, upadhayo</hi>ti <pb ed="P" n="2.0342"/> ete kāmaguṇūpadhayo nāma honti, te sabbepi jātidhammāti dasseti.</p>

<p rend="bodytext"><hi rend="bold">byādhidhammavārādīsu</hi> <pb ed="M" n="2.0271"/> jātarūparajataṃ na gahitaṃ. na hetassa sīsarogādayo byādhayo nāma santi, na sattānaṃ viya cutisaṅkhātaṃ maraṇaṃ, na soke uppajjati, <hi rend="bold">cutisaṅkhātaṃ maraṇa</hi>nti ca ekabhavapariyāpannakhandhanirodho, so tassa natthi, khaṇikanirodho pana khaṇe khaṇe labbhateva. rāgādīhi pana saṃkilesehi saṃkilissatīti <hi rend="bold">saṃkilesadhammavāre</hi> gahitaṃ jātarūpaṃ, tathā utusamuṭṭhānattā <hi rend="bold">jātidhammavāre,</hi> malaṃ gahetvā <hi rend="bold">jīraṇato jarādhammavāre ca.</hi> ariyehi na araṇīyā, pariyesanātipi <hi rend="bold">anariyapariyesanā.</hi></p>

<p rend="bodytext">idāni anesanāvasenāpi taṃ dassetuṃ <hi rend="bold">‘‘apicā’’</hi>tiādi vuttaṃ. iminā nayena sukkapakkhepi attho veditabbo.</p>

<p rend="bodytext"><hi rend="bold">sambhārapariyesanaṃ</hi> paharaṇavisādigavesanaṃ, payogavasena <hi rend="bold">payogakaraṇaṃ</hi> tajjāvāyāmajananaṃ tādisaṃ upakkamanibbattanaṃ, pāṇātipātādiatthaṃ <hi rend="bold">gamanaṃ,</hi> paccekaṃ <hi rend="bold">kāla</hi>-saddo yojetabbo ‘‘sambhārapariyesanakālato paṭṭhāya, payogakaraṇakālato paṭṭhāya, gamanakālato paṭṭhāyā’’ti. <hi rend="bold">itaro</hi>ti ‘‘sevitabbo’’ti vuttakāyasamācārādiko. <hi rend="bold">cittampi uppādetabbaṃ.</hi> tathā uppāditacitto hi sati paccayasamavāye tādisaṃ payogaṃ parakkamaṃ karonto paṭipattiyā matthakaṃ gaṇhāti. tenāha ‘‘cittuppādampi kho ahaṃ, bhikkhave, kusalesu dhammesu bahupakāraṃ vadāmī’’ti (ma॰ ni॰ 1.84).</p>

<p rend="bodytext">idāni <pb ed="V" n="2.0252"/> taṃ matthakappattaṃ asevitabbaṃ, sevitabbañca dassetuṃ <hi rend="bold">‘‘apicā’’</hi>tiādi vuttaṃ. <hi rend="bold">saṅghabhedādīna</hi>nti <hi rend="bold">ādi</hi>-saddena lohituppādanādiṃ saṅgaṇhāti. buddharatanasaṅgharatanupaṭṭhāneheva dhammaratanupaṭṭhānasiddhīti āha <hi rend="bold">‘‘divasassa dvattikkhattuṃ tiṇṇaṃ ratanānaṃ upaṭṭhānagamanādivasenā’’</hi>ti<pb ed="P" n="2.0343"/>. <hi rend="bold">dhanuggahapesanaṃ</hi> dhanuggahapurisānaṃ uyyojanaṃ. <hi rend="bold">ādi</hi>-saddena pañcavarayācanādiṃ saṅgaṇhāti. ‘‘ajātasattuṃ pasādetvā lābhuppādavasena parihīnalābhasakkārassa kulesu viññāpana’’nti evamādiṃ anariyapariyesanaṃ pariyesantānaṃ.</p>

<p rend="bodytext"><hi rend="bold">pāripūriyā</hi>ti pāripūriatthaṃ. aggamaggaphalavaseneva hi sevitabbānaṃ pāripūrīti tadatthaṃ sabbā pubbabhāgapaṭipadā, pātimokkhasaṃvaropi aggamaggeneva paripuṇṇo <pb ed="M" n="2.0272"/> hotīti tadatthaṃ pubbabhāgapaṭipadaṃ vatvā nigamento <hi rend="bold">‘‘pātimokkho…pe॰… hotī’’</hi>ti āha.</p>

<p rend="subhead">indriyasaṃvaravaṇṇanā</p>

<p rend="bodytext" n="365"><hi rend="paranum">365</hi><hi rend="dot">.</hi> <hi rend="bold">indriyānaṃ pidhānāyā</hi>ti indriyānaṃ pidahanatthāya. <hi rend="bold">indriyāni</hi> ca cakkhādīni dvārāni, tesaṃ <hi rend="bold">pidhānaṃ</hi> saṃvaraṇaṃ akusaluppattito gopanāti āha <hi rend="bold">‘‘guttadvāratāyā’’</hi>ti. asevitabbarūpādivasena indriyesu aguttadvāratā asaṃvaro, saṃkilesadhammavippahānavasena vodānadhammapārisuddhīti. kāmaṃ pāḷiyaṃ asevitabbampi rūpādi dassitaṃ, sakkena pana indriyasaṃvarāya paṭipatti pucchitāti tameva nivattetvā dassetuṃ <hi rend="bold">aṭṭhakathāyaṃ</hi>vuttaṃ <hi rend="bold">‘‘cakkhuviññeyyaṃ rūpampītiādi sevitabbarūpādivasena indriyasaṃvaradassanatthaṃ vutta’’</hi>nti. ‘‘tuṇhī ahosī’’ti vatvā tuṇhībhāvassa kāraṇaṃ byatirekamukhena vibhāvetuṃ <hi rend="bold">‘‘kathetukāmopī’’</hi>tiādi vuttaṃ. <hi rend="bold">aya</hi>nti sakko devānaṃ indo.</p>

<p rend="bodytext"><hi rend="bold">rūpa</hi>nti rūpāyatanaṃ, tassa asevanaṃ nāma adassanaṃ evāti āha <hi rend="bold">‘‘na sevitabbaṃ na daṭṭhabba’’</hi>nti. <hi rend="bold">yaṃ</hi> pana sattasantānagataṃ rūpaṃ <hi rend="bold">passato</hi> paṭikūlamanasikāravasena, <hi rend="bold">asubhasaññā vā saṇṭhāti</hi> dassanānuttariyavasena. atha vā kammaphalasaddahanavasena <hi rend="bold">pasādo vā uppajjati.</hi> hutvā abhāvākārasallakkhaṇena <hi rend="bold">aniccasaññāpaṭilābho vā hoti.</hi></p>

<p rend="bodytext">pariyāyakkharaṇato <pb ed="P" n="2.0344"/> <hi rend="bold">akkharaṃ,</hi> vaṇṇo, so eva nirantaruppattiyā samuddito padavākyasaññito, adhippetamatthaṃ byañjetīti <hi rend="bold">byañjanaṃ,</hi> tayidaṃ kābyanāṭakādigatavevacanavasena, uccāraṇavasena ca vicittasannivesatāya tathāpavattavikappanavasena cittavicittabhāvena upatiṭṭhanakaṃ <pb ed="V" n="2.0253"/> sandhāyāha <hi rend="bold">‘‘yaṃ cittakkharaṃ cittabyañjanampi saddaṃ suṇato rāgādayo uppajjantī’’</hi>ti. <hi rend="bold">atthanissita</hi>nti samparāyikatthanissitaṃ. <hi rend="bold">dhammanissita</hi>nti vivaṭṭadhammanissitaṃ, lokuttararatanattayadhammanissitaṃ vā. <hi rend="bold">pasādo</hi>ti ratanattayasaddhā, kammaphalasaddhāpi. <hi rend="bold">nibbidā vā</hi>ti aniccasaññādivasena vaṭṭato ukkaṇṭhā vā.</p>

<p rend="bodytext">gandharasāviparodhādivasena seviyamānaṃ ayoniso paṭipannattā <hi rend="bold">asevitabbaṃ</hi> nāma. yoniso paccavekkhitvā seviyamānaṃ sampajaññavasena gahaṇato <hi rend="bold">sevitabbaṃ</hi> nāma. tena vuttaṃ <hi rend="bold">‘‘yaṃ gandhaṃ ghāyato’’</hi>tiādi.</p>

<p rend="bodytext"><hi rend="bold">yaṃ</hi> <pb ed="M" n="2.0273"/> <hi rend="bold">pana phusato</hi>ti yaṃ pana sevitabbaṃ phoṭṭhabbaṃ anipphannasseva phusato. <hi rend="bold">āsavakkhayo ceva</hi> hoti jāgariyānuyogassa matthakappattito. <hi rend="bold">vīriyañca supaggahitaṃ hoti</hi> catutthassa ariyavaṃsassa ukkaṃsanato. <hi rend="bold">pacchimā ca…pe॰… anuggahitā hoti</hi> sammāpaṭipattiyaṃ niyojanato.</p>

<p rend="bodytext">ye <hi rend="bold">manoviññeyye dhamme</hi> iṭṭhādibhede <hi rend="bold">samannāharantassa</hi> āvajjantassa <hi rend="bold">āpāthaṃ āgacchanti.</hi> ‘‘manoviññeyyā dhammā’’ti vibhatti vipariṇāmetabbā, mettādivasena samannāharantassa ye manoviññeyyā dhammā āpāthaṃ āgacchanti, evarūpā sevitabbāti yojanā. <hi rend="bold">ādi</hi>-saddena karuṇādīnañceva aniccādīnañca saṅgaho daṭṭhabbo. <hi rend="bold">tiṇṇaṃ therānaṃ dhammā</hi>ti idāni vuccamānapaṭipattīnaṃ tiṇṇaṃ therānaṃ manoviññeyyā dhammā. <hi rend="bold">bahi dhāvituṃ na adāsi</hi>nti antopariveṇaṃ āgatameva rūpādiṃ ārabbha imasmiṃ temāse kammaṭṭhānavinimuttaṃ <pb ed="P" n="2.0345"/> cittaṃ kadāci uppannapubbaṃ, antopariveṇe ca visabhāgarūpādīnaṃ asambhavo eva, tasmā visaṭavitakkavasena cittaṃ bahi dhāvituṃ na adāsinti dasseti. <hi rend="bold">nivāsagehato</hi> nivāsanagabbhato. <hi rend="bold">niyakajjhattakhandhapañcakato</hi> vipassanāgocarato. thero kira sabbampi attanā kātabbakiriyaṃ kammaṭṭhānasīseneva paṭipajjati.</p>

<p rend="bodytext" n="366"><hi rend="paranum">366</hi><hi rend="dot">.</hi> asammohasampajaññavasena advejjhābhāvato eko anto etassāti <hi rend="bold">ekanto,</hi> ekanto vādo etesanti <hi rend="bold">ekantavādā.</hi> tenāha <hi rend="bold">‘‘ekaṃyeva vadantī’’</hi>ti, abhinnavādāti attho. <hi rend="bold">ekācārā</hi>ti samānācārā. <hi rend="bold">ekaladdhikā</hi>ti samānaladdhikā. <hi rend="bold">ekapariyosānā</hi>ti samānaniṭṭhānā.</p>

<p rend="bodytext">iti sakko pubbe attanā sutaṃ puthusamaṇabrāhmaṇānaṃ nānāvādā cāraladdhiniṭṭhānaṃ idāni saccapaṭivedhena <pb ed="V" n="2.0254"/> asārato ñatvā ṭhito, tassa kāraṇaṃ ñātukāmo tameva tāva byatirekamukhena pucchati ‘‘sabbeva dhammā nu kho’’tiādinā.</p>

<p rend="bodytext"><hi rend="bold">dhātū</hi>ti ajjhāsayadhātu uttarapadalopena vuttā, <hi rend="bold">ajjhāsayadhātū</hi>ti ca atthato ajjhāsayo evāti āha <hi rend="bold">‘‘anekajjhāsayo nānajjhāsayo’’</hi>ti. <hi rend="bold">‘‘ekasmiṃ gantukāme eko ṭhātukāmo hotī’’</hi>ti idaṃ nidassanavasena vuttaṃ iriyāpathepi nāma sattā ekajjhāsayā dullabhā, pageva <pb ed="M" n="2.0274"/> laddhīsūti dassanatthaṃ. <hi rend="bold">yaṃ yadeva ajjhāsaya</hi>nti yaṃ yameva sassatādiajjhāsayaṃ. <hi rend="bold">abhinivisantī</hi>ti taṃ taṃ laddhiṃ diṭṭhābhinivesavasena abhimukhā hutvā duppaṭinissaggibhāvena nivisanti, ādānaggāhaṃ <hi rend="bold">gaṇhanti. thāmena ca parāmāsena cā</hi>ti diṭṭhithāmena ca diṭṭhiparāmāsena ca. <hi rend="bold">suṭṭhu gaṇhitvā</hi>ti ativiya daḷhaggāhaṃ gaṇhitvā. <hi rend="bold">voharantī</hi>ti yathābhiniviṭṭhaṃ diṭṭhivādaṃ paññāpenti <pb ed="P" n="2.0346"/> pare hi gāhenti patiṭṭhapenti. tenāha <hi rend="bold">‘‘kathenti dīpenti kittentī’’</hi>ti, ugghosentīti attho.</p>

<p rend="bodytext">antaṃ atītā <hi rend="bold">accantā,</hi> accantā niṭṭhā etesanti <hi rend="bold">accantaniṭṭhā. sabbesa</hi>nti sabbesaṃ samaṇabrāhmaṇānaṃ. <hi rend="bold">yogakkhemo</hi>tipi nibbānaṃ catūhipi yogehi anuppaduṭṭhattā. ‘‘accantayogakkhemā’’ti vattabbe i-kārena niddesena <hi rend="bold">‘‘accantayogakkhemī’’</hi>ti vuttaṃ, accantayogakkhemo vā etesaṃ atthīti <hi rend="bold">accantayogakkhemī</hi>ti. <hi rend="bold">caranti</hi> upagacchanti, adhigacchantīti attho. pariyassati parikkhissati vaṭṭadukkhantaṃ āgammāti <hi rend="bold">pariyosānantipi nibbānassa nāmaṃ.</hi></p>

<p rend="bodytext"><hi rend="bold">saṅkhiṇātī</hi>ti samucchindanena khepeti. <hi rend="bold">vināsetī</hi>ti tato eva sabbaso adassanaṃ pāpeti. <hi rend="bold">vimuttā</hi>ti vaṭṭadukkhato accantaniggamena visesena muttā.</p>

<p rend="bodytext">‘‘issāmacchariyaṃ eko pañho’’ti kasmā vuttaṃ, nanu issāmacchariyaṃ vissajjananti? saccametaṃ, yo pana ñātuṃ icchito attho, so pañho. so eva ca vissajjīyatīti nāyaṃ doso, aññathā ambaṃ puṭṭhassa labujaṃ byākaraṇaṃ viya siyā, evaṃ pañhasīsena pañhabyākaraṇaṃ vadati. tathā hi ‘‘piyāppiya’’ntiādinā vissajjanapadāneva gahitāni, <hi rend="bold">‘‘piyāppiyaṃ eko’’</hi>tiādīsupi eseva nayo. <hi rend="bold">papañcasaññā</hi>ti saññāsīsena papañcā eva vuttāti āha <hi rend="bold">‘‘papañco eko’’</hi>ti. ettha ca yathā pātimokkhasaṃvarapucchā kāyasamācārādivibhāgena vissajjitattā tayo pañhā jātā, evaṃ indriyasaṃvarapucchā rūpādivibhāgena vissajjitattā cha pañhā <pb ed="V" n="2.0255"/> siyuṃ. tathā sati ekūnavīsati pucchā siyuṃ, atha indriyasaṃvaratāsāmaññena ekova pañho kato, evaṃ sati pātimokkhasaṃvarapucchābhāvasāmaññena tepi tayo ekova pañhoti sabbeva dvādaseva pañhā bhaveyyunti? nayidamevaṃ. yasmā kāyasamācārādīsu vibhajja <pb ed="P" n="2.0347"/> vuccamānesu mahāvisayatāya aparimāṇo vibhāgo sambhavati <pb ed="M" n="2.0275"/> vissajjetuṃ. sakalampi vinayapiṭakaṃ tassa niddeso. rūpādīsu pana vibhajja vuccamānesu appavisayatāya na tādiso vibhāgo sambhavati vissajjetuṃ. iti mahāvisayatāya pātimokkhasaṃvarapucchā tayo pañhā katā, indriyasaṃvarapucchā pana appavisayatāya ekova pañho kato. tena vuttaṃ ‘‘cuddasa mahāpañhā’’ti.</p>

<p rend="bodytext" n="367"><hi rend="paranum">367</hi><hi rend="dot">.</hi> <hi rend="bold">calanaṭṭhenā</hi>ti kampanaṭṭhena. taṇhā hi kāmarāgarūparāgaarūparāgādivasena pavattiyā anavaṭṭhitatāya sayampi calati, yattha uppannā, tampi santānaṃ bhavādīsu parikaḍḍhanena cāleti, tasmā calanaṭṭhena taṇhā ejā nāma. <hi rend="bold">pīḷanaṭṭhenā</hi>ti vibādhanaṭṭhena tassa tassa dukkhassa hetubhāvena. <hi rend="bold">padussanaṭṭhenā</hi>ti adhammarāgādibhāvena, sammukhaparaṃmukhena, kilesāsucipaggharaṇena ca pakārato dussanaṭṭhena <hi rend="bold">gaṇḍo. anuppaviṭṭhaṭṭhenā</hi>ti āsayassa dunnīharaṇīyabhāvena anuppavisanaṭṭhena. <hi rend="bold">kaḍḍhati</hi> attano ca ruciyā upaneti. <hi rend="bold">uccāvaca</hi>nti paṇītabhāvaṃ, nihīnabhāvañca. <hi rend="bold">yesu</hi> samaṇabrāhmaṇesu. ‘‘yesāha’’ntipi pāḷi, tassā keci ‘‘yesaṃ aha’’nti atthaṃ vadanti. <hi rend="bold">eva</hi>nti sutānurūpaṃ, uggahānurūpañca. ‘‘ahaṃ kho pana bhante aññesaṃ samaṇabrāhmaṇānaṃ dhammācariyo hontopi bhagavato sāvako…pe॰… sambodhiparāyaṇo’’ti evaṃ <hi rend="bold">attano sotāpannabhāvaṃ jānāpeti.</hi></p>

<p rend="subhead">somanassapaṭilābhakathāvaṇṇanā</p>

<p rend="bodytext" n="368"><hi rend="paranum">368</hi><hi rend="dot">.</hi> <hi rend="bold">samāpanno</hi>ti samogāḷho pavattasampahāro viyātibyūḷho. <hi rend="bold">jiniṃsū</hi>ti yathā asurā puna sīsaṃ ukkhipituṃ nāsakkhiṃsu, evaṃ devā vijiniṃsuyevāti dassento āha <hi rend="bold">‘‘devā puna apaccāgamanāya asure jiniṃsū’’</hi>ti. tādiso hissa jayo sātisayaṃ vedapaṭilābhāya ahosi. <hi rend="bold">duvidhampi</hi> <pb ed="P" n="2.0348"/> <hi rend="bold">oja</hi>nti dibbaṃ, asuraṃ cāti dvippakārampi ojaṃ. <hi rend="bold">devāyeva paribhuñjissanti</hi> asurānaṃ pavesābhāvato. daṇḍassa avacaraṇaṃ āvaraṇaṃ <hi rend="bold">daṇḍāvacaro,</hi> saha daṇḍāvacarenāti <hi rend="bold">sadaṇḍāvacaro,</hi> daṇḍena paharitvā vā āvaritvā vā sādhetabbanti attho.</p>

<p rend="bodytext" n="369"><hi rend="paranum">369</hi><hi rend="dot">.</hi> <hi rend="bold">imasmiṃyeva</hi> <pb ed="V" n="2.0256"/> <hi rend="bold">okāse</hi>ti imissameva indasālaguhāyaṃ. <hi rend="bold">devabhūtassa me</hi>ti pubbepi devabhūtassa sakkasseva me bhūtassa. <hi rend="bold">sato</hi>ti idānipi sakkasseva sato <hi rend="bold">punarāyu ca me laddho.</hi></p>

<p rend="bodytext">diviyā <pb ed="M" n="2.0276"/> kāyāti <hi rend="bold">dibbā,</hi> khandhapañcakasaṅkhātā kāyāti āha <hi rend="bold">‘‘dibbā attabhāvā’’</hi>ti. <hi rend="bold">‘‘amūḷho gabbhaṃ essāmī’’</hi>ti iminā ariyasāvakānaṃ andhaputhujjanānaṃ viya sammohamaraṇaṃ, asampajānagabbhokkamanañca natthi, atha kho asammohamaraṇañceva sampajānagabbhokkamanañca hotīti dasseti. ariyasāvakā niyatagatikattā sugatīsu eva uppajjanti, tatthāpi manussesu uppajjantā uḷāresu eva kulesu paṭisandhiṃ gaṇhissanti, sakkassāpi tādiso ajjhāsayo. tena vuttaṃ pāḷiyaṃ ‘‘yattha me ramatī mano’’ti, taṃ sandhāyāha <hi rend="bold">‘‘yattha me’’</hi>tiādi. sakko pana attano dibbānubhāvenāpi tādisaṃ jānituṃ sakkotiyeva.</p>

<p rend="bodytext"><hi rend="bold">kāraṇenā</hi>ti yuttena ariyasāvakabhāvassa anucchavikena. tenāha <hi rend="bold">‘‘samenā’’</hi>ti.</p>

<p rend="bodytext"><hi rend="bold">sakadāgāmimaggaṃ sandhāya vadati</hi> chaṭṭhe atthavase anāgāmimaggassa vakkhamānattā. <hi rend="bold">ājānitukāmo</hi>ti appattaṃ visesaṃ paṭivijjhitukāmo. <hi rend="bold">manussaloke anto bhavissati</hi> puna mānussūpapattiyā abhāvato.</p>

<p rend="bodytext"><hi rend="bold">punadevā</hi>ti manussesu uppanno tato cavitvā punadeva<pb ed="P" n="2.0349"/>. imasmiṃ tāvatiṃsa<hi rend="bold">devalokasmiṃ. uttamo,</hi> kīdisoti āha <hi rend="bold">‘‘sakko’’</hi>tiādi.</p>

<p rend="bodytext"><hi rend="bold">antime bhave</hi>ti mama sabbabhavesu antime sabbapariyosāne bhave. <hi rend="bold">‘‘āyunā’’</hi>ti iminā ca taṃsahabhāvino sabbepi vaṇṇādike saṅgaṇhāti. <hi rend="bold">‘‘paññāyā’’</hi>ti ca iminā sabbepi saddhāsativīriyādike. <hi rend="bold">tasmiṃ attabhāve</hi>ti tasmiṃ sabbantime sakkattabhāve. <hi rend="bold">akaniṭṭhagāmī hutvā</hi>ti antarāyaparinibbāyiādibhāvaṃ anupagantvā ekaṃsato uddhaṃsoto akaniṭṭhagāmī eva hutvā. tato eva anukkamena <hi rend="bold">avihādīsu nibbattanto. evamāhā</hi>ti ‘‘so nivāso bhavissatī’’ti evamāha. ‘‘avihādīsu…pe॰… nibbattissatī’’ti saṅkhepato vuttamatthaṃ vivarituṃ <hi rend="bold">‘‘esa kirā’’</hi>tiādi vuttaṃ. ayañca nayo na kevalaṃ sakkasseva, atha kho mahāseṭṭhimahāupāsikānampi hotiyevāti dassento <hi rend="bold">‘‘sakko devarājā’’</hi>tiādimāha.</p>

<p rend="bodytext" n="370"><hi rend="paranum">370</hi><hi rend="dot">.</hi> bhavasampattinibbānasampattīnaṃ vasena aparipuṇṇajjhāsayatāya <hi rend="bold">aniṭṭhitamanoratho</hi> taṃ taṃ <pb ed="V" n="2.0257"/> pattukāmoyeva hutvā ṭhito. <hi rend="bold">ye ca samaṇe</hi>ti <pb ed="M" n="2.0277"/> ye ca pabbajite. <hi rend="bold">pavivittavihārino</hi>ti ‘‘anekavivekattayaṃ paribrūhetvā viharantī’’ti <hi rend="bold">maññāmi.</hi></p>

<p rend="bodytext"><hi rend="bold">sampādanā</hi>ti maggassa upasampādanaṃ tassa sampāpanaṃ sammadeva pāpanaṃ. <hi rend="bold">virādhanā</hi>ti anārādhanā anupāyapaṭipatti. <hi rend="bold">na sambhontī</hi>ti anabhisambhuṇanti. yathāpucchite atthe anabhisambhuṇanaṃ nāma sammā kathetuṃ asamatthatā evāti āha <hi rend="bold">‘‘sampādetvā kathetuṃ na sakkontī’’</hi>ti.</p>

<p rend="bodytext"><hi rend="bold">tasmā</hi>ti yasmā ādiccena samānagottatāya. tenevāha <hi rend="bold">‘‘ādicca</hi> nāma gottenā’’ti, tasmā<pb ed="P" n="2.0350"/>. ādicco bandhu etassāti ādiccabandhu, atha vā ādiccassa bandhūti ādiccabandhu, bhagavā, taṃ <hi rend="bold">ādiccabandhunaṃ.</hi> ādicco hi sotāpannatāya bhagavato orasaputto. tenevāha –</p>

<p rend="gatha1">‘‘yo andhakāre tamasi pabhaṅkaro,</p>

<p rend="gatha2">verocano maṇḍalī uggatejo.</p>

<p rend="gatha3">mā rāhu gilī caraṃ antalikkhe,</p>

<p rend="gathalast">pajaṃ mamaṃ rāhu pamuñca sūriya’’nti.. (saṃ॰ ni॰ 1.91).</p>

<p rend="bodytext"><hi rend="bold">sāma</hi>nti sāmaṃpayogaṃ, satthu pana sāvakassa sāmaṃpayogo nāma sanipāto evāti āha <hi rend="bold">‘‘namakkāraṃ karomā’’</hi>ti.</p>

<p rend="bodytext" n="371"><hi rend="paranum">371</hi><hi rend="dot">.</hi> <hi rend="bold">parāmasitvā</hi>ti ‘‘imāya nāma pathaviyaṃ nisinnena mayā ayaṃ acchariyadhammo adhigato’’ti somanassajāto, ‘‘imāya nāma pathaviyaṃ evaṃ acchariyabbhutaṃ buddharatanaṃ uppanna’’nti acchariyabbhutacittajāto ca pathaviṃ parāmasitvā. <hi rend="bold">patthitapañhā</hi>ti dīgharattānusayitasaṃsayasamugghātatthaṃ ‘‘kadā nu kho bhagavantaṃ pucchituṃ labhāmī’’ti evaṃ abhipatthitapañhā. yaṃ panettha atthato na vibhattaṃ, taṃ suviññeyyamevāti.</p>

<trailer rend="centre">sakkapañhasuttavaṇṇanāya līnatthappakāsanā.</trailer>
</div>

<div id="dn2_9" n="dn2_9" type="sutta">
<head rend="chapter">9. mahāsatipaṭṭhānasuttavaṇṇanā</head>

<p rend="subhead">uddesavārakathāvaṇṇanā</p>

<p rend="bodytext" n="373"><hi rend="paranum">373</hi><hi rend="dot">.</hi> ‘‘kasmā <pb ed="P" n="2.0351"/><pb ed="V" n="2.0258"/><pb ed="M" n="2.0278"/> bhagavā idaṃ suttamabhāsī’’ti asādhāraṇaṃ samuṭṭhānaṃ pucchati, sādhāraṇaṃ pana ‘‘pākaṭa’’nti anāmasitvā <hi rend="bold">‘‘kururaṭṭhavāsīna’’</hi>ntiādi vuttaṃ. <hi rend="bold">samuṭṭhāna</hi>nti hi desanānidānaṃ, taṃ sādhāraṇāsādhāraṇabhedato duvidhaṃ, sādhāraṇampi ajjhattikabāhirabhedato duvidhaṃ. tattha <hi rend="bold">sādhāraṇaṃ ajjhattikaṃ samuṭṭhānaṃ</hi> nāma bhagavato mahākaruṇā. tāya hi samussāhitassa bhagavato veneyyānaṃ dhammadesanāya cittaṃ udapādi. yathāha ‘‘sattesu ca kāruññataṃ paṭicca buddhacakkhunā lokaṃ volokesī’’tiādi. (dī॰ ni॰ 2.69; ma॰ ni॰ 1.283; 2.339; saṃ॰ ni॰ 1.172; mahāva॰ 9) <hi rend="bold">bāhiraṃ</hi> pana <hi rend="bold">sādhāraṇaṃ samuṭṭhānaṃ</hi> nāma dasasahassamahābrahmaparivārassa sahampatimahābrahmuno ajjhesanaṃ. tathā cāha ‘‘brahmuno ca ajjhesanaṃ viditvā’’ti. (dī॰ ni॰ 2.69; ma॰ ni॰ 1.283; 2.339; saṃ॰ ni॰ 1.179; mahāva॰ 9) tadajjhesanuttarakālañhi dhammapaccavekkhaṇājanitaṃ appossukkataṃ paṭipassambhetvā bhagavā dhammaṃ desetuṃ ussāhajāto ahosi. yathā ca mahākaruṇā, evaṃ dasabalañāṇādayo ca desanāya ajjhattasamuṭṭhānabhāve vattabbā. sabbañhi ñeyyadhammaṃ, tesaṃ desetabbappakāraṃ, sattānañca āsayānusayādiṃ yāthāvato jānitvā bhagavā ṭhānāṭṭhānādīsu kosallena veneyyajjhāsayānurūpaṃ vicittanayadesanaṃ pavattesīti. asādhāraṇampi ajjhattikabāhirabhedato duvidhameva. tattha <hi rend="bold">ajjhattikaṃ</hi> yāya mahākaruṇāya, yena ca desanāñāṇena <pb ed="P" n="2.0352"/> idaṃ suttaṃ pavattitaṃ, tadubhayaṃ veditabbaṃ, <hi rend="bold">bāhiraṃ</hi> pana dassetuṃ <hi rend="bold">‘‘kururaṭṭhavāsīna’’</hi>ntiādimāha. tena vuttaṃ ‘‘asādhāraṇaṃ samuṭṭhānaṃ pucchatī’’ti, tena ‘‘attajjhāsayādīsu catūsu suttanikkhepesu kataroya’’nti suttanikkhepo pucchito hotīti itaro ‘‘kururaṭṭhavāsīna’’ntiādinā ‘‘parajjhāsayoyaṃ suttanikkhepo’’ti dasseti.</p>

<p rend="bodytext">kururaṭṭhaṃ <pb ed="V" n="2.0259"/> kira tadā taṃnivāsisattānaṃ yonisomanasikāravantatādinā yebhuyyena suppaṭipannatāya, pubbe ca katapuññatābalena tadā utuādisampattiyuttameva ahosi. tena vuttaṃ <hi rend="bold">‘‘utupaccayādisampannattā’’</hi>ti. <hi rend="bold">ādi</hi>-saddena bhojanādisampattiṃ saṅgaṇhāti. keci pana ‘‘pubbe <pb ed="M" n="2.0279"/> pavattakuruvattadhammānuṭṭhānavāsanāya uttarakuru viya yebhuyyena utuādisampannameva hontaṃ bhagavato kāle sātisayaṃ utusappāyādiyuttaṃ taṃ raṭṭhaṃ ahosī’’ti vadanti. <hi rend="bold">cittasarīrakallatāyā</hi>ti cittassa, sarīrassa ca arogatāya. <hi rend="bold">anuggahitapaññābalā</hi>ti laddhūpakārañāṇānubhāvā, anu anu vā āciṇṇapaññātejā. <hi rend="bold">ekavīsatiyā ṭhānesu</hi>ti kāyānupassanāvasena cuddasasu ṭhānesu, vedanānupassanāvasena ekasmiṃ ṭhāne, tathā cittānupassanāvasena, dhammānupassanāvasena pañcasu ṭhānesūti evaṃ ekavīsatiyā ṭhānesu. <hi rend="bold">kammaṭṭhānaṃ arahatte pakkhipitvā</hi>ti catusaccakammaṭṭhānaṃ yathā arahattaṃ pāpeti, evaṃ desanāvasena arahatte pakkhipitvā. suvaṇṇacaṅkoṭakasuvaṇṇamañjūsāsu pakkhittāni sumanacampakādinānāpupphāni, maṇimuttādisattaratanāni ca yathā bhājanasampattiyā savisesaṃ sobhanti, kiccakarāni ca honti manuññabhāvato, evaṃ sīladassanādisampattiyā bhājanavisesabhūtāya kururaṭṭhavāsiparisāya desitā bhagavato ayaṃ desanā bhiyyoso mattāya sobhati, kiccakārī ca hotīti imamatthaṃ dasseti <hi rend="bold">‘‘yathā hi puriso’’</hi>tiādinā. <hi rend="bold">etthā</hi>ti kururaṭṭhe.</p>

<p rend="bodytext"><hi rend="bold">pakatiyā</hi>ti sarasatopi, imissā satipaṭṭhānasuttadesanāya pubbepīti adhippāyo. <hi rend="bold">anuyuttā viharanti</hi> satthu desanānusārato bhāvanānuyogaṃ.</p>

<p rend="bodytext"><hi rend="bold">vissaṭṭhaattabhāvenā</hi>ti <pb ed="P" n="2.0353"/> aniccādivasena kismiñci yonisomanasikāre cittaṃ aniyojetvā rūpādiārammaṇe abhirativasena vissaṭṭhacittena <hi rend="bold">bhavituṃ na vaṭṭati,</hi> pamādavihāraṃ pahāya appamattena bhavitabbanti adhippāyo.</p>

<p rend="bodytext"><hi rend="bold">ekāyano</hi>ti ettha <hi rend="bold">ayana</hi>-saddo maggapariyāyo. na kevalaṃ ayanameva, atha kho aññepi bahū maggapariyāyāti paduddhāraṃ karonto ‘‘maggassa hī’’ti ādiṃ vatvā yadi maggapariyāyo ayana-saddo, kasmā puna ‘‘maggo’’ti vuttanti codanaṃ sandhāyāha <hi rend="bold">‘‘tasmā’’</hi>tiādi. tattha <hi rend="bold">ekamaggo</hi>ti eko eva maggo. na hi nibbānagāmimaggo añño atthīti. nanu satipaṭṭhānaṃ idha maggoti adhippetaṃ, tadaññe ca bahū maggadhammā atthīti? saccaṃ atthi, te pana satipaṭṭhānaggahaṇeneva gahitā tadavinābhāvato. tathā <pb ed="M" n="2.0280"/> hi ñāṇavīriyādayo niddese gahitā, uddese pana satiyā eva gahaṇaṃ veneyyajjhāsayavasenāti daṭṭhabbaṃ. <hi rend="bold">‘‘na dvidhāpathabhūto’’</hi>ti iminā <pb ed="V" n="2.0260"/> imassa maggassa anekamaggabhāvābhāvaṃ viya anibbānagāmibhāvābhāvañca dasseti. <hi rend="bold">ekenā</hi>ti asahāyena. asahāyatā ca duvidhā attadutiyatābhāvena vā, yā ‘‘vūpakaṭṭhakāyatā’’ti vuccati, taṇhādutiyatābhāvena vā, yā ‘‘pavivittacittatā’’ti vuccati. tenāha <hi rend="bold">‘‘vūpakaṭṭhena pavivittacittenā’’</hi>ti. seṭṭhopi loke ‘‘eko’’ti vuccati ‘‘yāva pare ekāhaṃ vo karomī’’tiādīsūti āha <hi rend="bold">‘‘ekassāti seṭṭhassā’’</hi>ti. yadi saṃsārato nissaraṇaṭṭho ayanaṭṭho, aññesampi upanissayasampannānaṃ sādhāraṇato, kathaṃ bhagavatoti āha <hi rend="bold">‘‘kiñcāpī’’</hi>tiādi. <hi rend="bold">imasmiṃ kho</hi>ti ettha <hi rend="bold">kho</hi>-saddo avadhāraṇe, tasmā imasmiṃ yevāti attho. <hi rend="bold">desanābhedoyeva heso,</hi> yadidaṃ ‘‘maggo’’ti vā ‘‘ayano’’ti vā. <hi rend="bold">ayana</hi>-saddo vā kammakaraṇādivibhāgo. tenāha <hi rend="bold">‘‘atthato pana eko vā’’</hi>ti.</p>

<p rend="bodytext"><hi rend="bold">nānāmukhabhāvanānayappavatto</hi>ti kāyānupassanādimukhena <pb ed="P" n="2.0354"/> tatthāpi ānāpānādimukhena bhāvanānayena pavatto. <hi rend="bold">ekāyana</hi>nti ekagāminaṃ, nibbānagāminanti attho. nibbānañhi adutiyabhāvato, seṭṭhabhāvato ca ‘‘eka’’nti vuccati. yathāha ‘‘ekañhi saccaṃ na dutīyamatthī’’ti (su॰ ni॰ 890). ‘‘yāvatā bhikkhave dhammā saṅkhatā vā asaṅkhatā vā virāgo tesaṃ aggaṃ akkhāyatī’’ti. (a॰ ni॰ 4.34; itivu॰ 90) khayo eva antoti <hi rend="bold">khayanto,</hi> jātiyā khayantaṃ diṭṭhavāti <hi rend="bold">jātikhayantadassī.</hi> avibhāgena sabbepi satte hitena anukampatīti <hi rend="bold">hitānukampī. atariṃsū</hi>ti tariṃsu. <hi rend="bold">pubbe</hi>ti purimakā buddhā, pubbe vā atītakāle.</p>

<p rend="bodytext"><hi rend="bold">ta</hi>nti tesaṃ vacanaṃ, <hi rend="bold">taṃ</hi> vā kiriyāvuttivācakattaṃ <hi rend="bold">na yujjati.</hi> na hi saṅkheyyappadhānatāya sattavācino ekasaddassa kiriyāvuttivācakatā atthi. ‘‘sakimpi uddhaṃ gaccheyyā’’tiādīsu (a॰ ni॰ 7.72) viya <hi rend="bold">sakiṃ ayanoti iminā byañjanena bhavitabbaṃ. evamatthaṃ yojetvā</hi>ti ‘‘ekaṃ ayanaṃ assā’’ti evaṃ samāsapadatthaṃ yojetvā. <hi rend="bold">ubhayathāpī</hi>ti purimanayena, pacchimanayena ca. <hi rend="bold">na yujjati</hi> idhādhippetamaggassa anekavāraṃ pavattisabbhāvato. tenāha <hi rend="bold">‘‘kasmā’’</hi>tiādi. <hi rend="bold">‘‘anekavārampi ayatī’’</hi>ti purimanayassa ayuttatādassanaṃ, <hi rend="bold">‘‘anekañcassa ayanaṃ hotī’’</hi>ti pacchimanayassa.</p>

<p rend="bodytext"><hi rend="bold">imasmiṃ</hi> <pb ed="M" n="2.0281"/> <hi rend="bold">pade</hi>ti ‘‘ekāyano ayaṃ bhikkhave maggo’’ti imasmiṃ vākye, imasmiṃ vā ‘‘pubbabhāgamaggo, lokuttaramaggo’’ti vidhānapade. <hi rend="bold">missakamaggo</hi>ti lokiyena missako lokuttaramaggo<pb ed="V" n="2.0261"/>. visuddhiādīnaṃ nippariyāyahetukaṃ <pb ed="P" n="2.0355"/> saṅgaṇhanto ācariyatthero <hi rend="bold">‘‘missakamaggo’’</hi>ti āha. itaro pariyāyahetu idhādhippetoti <hi rend="bold">‘‘pubbabhāgamaggo’’</hi>ti avoca.</p>

<p rend="bodytext"><hi rend="bold">saddaṃ sutvā</hi>ti ‘‘kālo bhante dhammasavanāyā’’ti kālārocanasaddaṃ paccakkhato, paramparāya ca sutvā. <hi rend="bold">evaṃ ukkhipitvā</hi>ti evaṃ ‘‘sundaraṃ manoharaṃ imaṃ kathaṃ chaḍḍemā’’ti achaḍḍentā ucchubhāraṃ viya paggahetvā <hi rend="bold">na vicaranti. āluḷetī</hi>ti viluḷito ākulo hotīti attho. <hi rend="bold">ekāyanamaggo vuccati pubbabhāgasatipaṭṭhānamaggo</hi>ti ettāvatā idhādhippetatthe siddhe tasseva alaṅkāratthaṃ so pana yassa pubbabhāgamaggo, taṃ dassetuṃ <hi rend="bold">‘‘maggānaṭṭhaṅgiko’’</hi>tiādikā gāthāpi paṭisambhidāmaggatova ānetvā ṭhapitā.</p>

<p rend="bodytext"><hi rend="bold">nibbānagamanaṭṭhenā</hi>ti nibbānaṃ gacchati adhigacchati etenāti <hi rend="bold">nibbānagamanaṃ,</hi>soyeva aviparītasabhāvatāya attho, tena nibbānagamanaṭṭhena, nibbānādhigamūpāyatāyāti attho. <hi rend="bold">magganīyaṭṭhenā</hi>ti gavesitabbatāya. ‘‘gamanīyaṭṭhenā’’ti vā pāṭho, upagantabbatāyāti attho. <hi rend="bold">‘‘rāgādīhī’’</hi>ti iminā rāgadosamohānaṃyeva gahaṇaṃ ‘‘rāgo malaṃ, doso malaṃ, moho mala’’nti (vibha॰ 924) vacanato. <hi rend="bold">‘‘abhijjhāvisamalobhādīhī’’</hi>ti pana iminā sabbesampi upakkilesānaṃ saṅgaṇhanatthaṃ te visuṃ uddhaṭā. ‘‘sattānaṃ visuddhiyā’’ti vuttassa atthassa ekantikataṃ dassento <hi rend="bold">‘‘tathā hī’’</hi>tiādimāha. kāmaṃ ‘‘visuddhiyā’’ti sāmaññajotanā, cittasseva pana visuddhi idhādhippetāti dassetuṃ <hi rend="bold">‘‘rūpamalavasena panā’’</hi>tiādi vuttaṃ. na <pb ed="P" n="2.0356"/> kevalaṃ aṭṭhakathāvacanameva, atha kho idaṃ ettha āhacca bhāsitanti dassento <hi rend="bold">‘‘tathā hī’’</hi>tiādimāha.</p>

<p rend="bodytext">sā panāyaṃ cittavisuddhi sijjhamānā yasmā sokādīnaṃ anuppādāya saṃvattati, tasmā vuttaṃ <hi rend="bold">‘‘sokaparidevānaṃ samatikkamāyā’’</hi>tiādi. tattha socanaṃ ñātibyasanādinimittaṃ cetaso santāpo antonijjhānaṃ <hi rend="bold">soko.</hi> ñātibyasanādinimittameva sokāvatiṇṇato ‘‘kahaṃ ekaputtaka kahaṃ ekaputtakā’’tiādinā (ma॰ ni॰ 2.353, 354; saṃ॰ ni॰ 2.63) paridevanavasena vācāvippalāpo paridavanaṃ <pb ed="M" n="2.0282"/> <hi rend="bold">paridevo.</hi> āyatiṃ anuppajjanaṃ idha samatikkamoti āha <hi rend="bold">‘‘pahānāyā’’</hi>ti. taṃ panassa samatikkamāvahataṃ nidassanavasena dassento <hi rend="bold">‘‘ayañhī’’</hi>tiādimāha.</p>

<p rend="bodytext">tattha <hi rend="bold">yaṃ pubbe, taṃ visodhehī</hi>ti atītesu khandhesu taṇhāsaṃkilesavisodhanaṃ vuttaṃ. <hi rend="bold">pacchā</hi>ti parato<pb ed="V" n="2.0262"/>. <hi rend="bold">te</hi>ti tuyhaṃ. <hi rend="bold">māhū</hi>ti mā ahu. <hi rend="bold">kiñcana</hi>nti rāgādikiñcanaṃ, etena anāgatesu khandhesu saṃkilesavisodhanaṃ vuttaṃ. <hi rend="bold">majjhe</hi>ti tadubhayavemajjhe. <hi rend="bold">no ce gahessasī</hi>ti na upādiyissasi ce, etena paccuppanne khandhappabandhe upādānappavatti vuttā. <hi rend="bold">upasanto carissasī</hi>ti evaṃ addhattayagatasaṃkilesavisodhane sati nibbutasabbapariḷāhatāya upasanto hutvā viharissasīti arahattanikūṭena gāthaṃ niṭṭhapesi. tenāha <hi rend="bold">‘‘imaṃ gātha’’</hi>ntiādi.</p>

<p rend="bodytext"><hi rend="bold">puttā</hi>ti orasā, aññepi vā dinnakakittimādayo ye keci. <hi rend="bold">pitā</hi>ti janako, aññepi vā pituṭṭhāniyā. <hi rend="bold">bandhavā</hi>ti ñātakā. ayañhettha attho – puttā vā pitā vā bandhavā vā <hi rend="bold">antakena</hi> maccunā <hi rend="bold">adhipannassa</hi> abhibhūtassa maraṇato tāṇāya na honti. kasmā? <hi rend="bold">natthi ñātīsu tāṇatā</hi>ti. na hi ñātīnaṃ vasena maraṇato ārakkhā atthi, tasmā paṭācāre <pb ed="P" n="2.0357"/> ‘‘ubho puttā kālaṅkatā’’tiādinā (apa॰ therī 1.498) mā niratthakaṃ paridevi, dhammaṃyeva pana yāthāvato passāti adhippāyo. <hi rend="bold">sotāpattiphale patiṭṭhitā</hi>ti yathānulomaṃ pavattitāya sāmukkaṃsikāya dhammadesanāya pariyosāne sahassanayapaṭimaṇḍite sotāpattiphale patiṭṭhahi. kathaṃ panāyaṃ satipaṭṭhānamaggavasena sotāpattiphale patiṭṭhāsīti āha <hi rend="bold">‘‘yasmā panā’’</hi>tiādi. na hi catusaccakammaṭṭhānakathāya vinā sāvakānaṃ ariyamaggādhigamo atthi. <hi rend="bold">‘‘imaṃ gāthaṃ sutvā’’</hi>ti panidaṃ sokavinodanavasena pavattitāya gāthāya paṭhamaṃ sutattā vuttaṃ, sāpi hi saccadesanāya parivārabandhā eva aniccatākathāti katvā. itaragāthāyaṃ pana vattabbameva natthi. <hi rend="bold">bhāvanā</hi>ti paññābhāvanā. sā hi idha adhippetā. <hi rend="bold">tasmā</hi>ti yasmā rūpādīnaṃ aniccādito anupassanāpi satipaṭṭhānabhāvanāva, tasmā. <hi rend="bold">tepī</hi>ti santatimahāmattapaṭācārāpi.</p>

<p rend="bodytext"><hi rend="bold">pañcasate</hi> <pb ed="M" n="2.0283"/> <hi rend="bold">core</hi>ti satasatacoraparivāre pañcacore paṭipāṭiyā <hi rend="bold">pesesi,</hi> te araññaṃ pavisitvā theraṃ pariyesantā anukkamena therassa samīpe samāgacchiṃsu. tenāha <hi rend="bold">‘‘te gantvā theraṃ parivāretvā nisīdiṃsū’’</hi>ti. <hi rend="bold">vedanaṃ vikkhambhetvā</hi>ti ūruṭṭhibhedapaccayaṃ dukkhavedanaṃ amanasikārena vinodetvā. <hi rend="bold">pītipāmojjaṃ uppajji</hi> vippaṭisāralesassapi asambhavato. tenāha <hi rend="bold">‘‘parisuddhaṃ sīlaṃ nissāyā’’</hi>ti. therassa hi sīlaṃ paccavekkhato parisuddhaṃ sīlaṃ nissāya uḷāraṃ pītipāmojjaṃ uppajjamānaṃ ūruṭṭhibhedajanitaṃ dukkhavedanaṃ vikkhambhesi. <hi rend="bold">tiyāmaratti</hi>nti accantasaṃyoge upayogavacanaṃ, tenassa vipassanāyaṃ appamādaṃ, paṭipattiussukkāpanañca dasseti. <hi rend="bold">pādānī</hi>ti pāde. <hi rend="bold">saṃyamessāmī</hi>ti saññapessāmi, saññattiṃ karissāmīti attho. <hi rend="bold">aṭṭiyāmī</hi>ti jigucchāmi. <hi rend="bold">harāyāmī</hi>ti lajjāmi. <hi rend="bold">vipassisa</hi>nti sampassiṃ.</p>

<p rend="bodytext"><hi rend="bold">pacalāyantāna</hi>nti <pb ed="P" n="2.0358"/><pb ed="V" n="2.0263"/> pacalāyikānaṃ niddaṃ upagatānaṃ. <hi rend="bold">agati</hi>nti agocaraṃ. <hi rend="bold">vatasampanno</hi>ti dhutaguṇasampanno. <hi rend="bold">pamāda</hi>nti pacalāyanaṃ sandhāyāha. <hi rend="bold">oruddhamānaso</hi>ti uparuddhaadhicitto. <hi rend="bold">pañjarasmi</hi>nti sarīre. sarīrañhi nhārusambandhaaṭṭhisaṅghāṭatāya idha ‘‘pañjara’’nti vuttaṃ.</p>

<p rend="bodytext">pītavaṇṇāya pana paṭākāya kāyaṃ pariharaṇato, mallayuddhacittakatāya ca ‘‘pītamallo’’ti paññāto pabbajitvā <hi rend="bold">pītamallatthero nāma</hi> jāto. <hi rend="bold">tīsu rajjesū</hi>ti paṇḍucoḷagoḷarajjesu. ‘‘sabbamallā sīhaḷadīpe sakkārasammānaṃ labhantī’’ti <hi rend="bold">tambapaṇṇidīpaṃ āgamma. taṃyeva aṅkusaṃ katvā</hi>ti ‘‘rūpādayo ‘mamā’ti na gahetabbā’’ti natumhākavaggena pakāsitamatthaṃ attano cittamattahatthino aṅkusaṃ katvā. <hi rend="bold">pādesu avahantesū</hi>ti ativelaṃ caṅkamanena akkamituṃ asamatthesu. <hi rend="bold">jaṇṇukehi caṅkamati</hi> ‘‘nisinne niddāya avasaro hotī’’ti. <hi rend="bold">byākaritvā</hi>ti attano vīriyārambhassa saphalatāpavedanamukhena sabrahmacārīnaṃ tattha ussāhaṃ janento aññaṃ byākaritvā. <hi rend="bold">bhāsita</hi>nti vacanaṃ, kassa pana tanti āha <hi rend="bold">‘‘buddhaseṭṭhassa sabbalokaggavādino’’</hi>ti. <hi rend="bold">‘‘na tumhāka’’</hi>ntiādi tassa pavattiākāradassanaṃ. tayidaṃ me saṅkhārānaṃ accantavūpasamakāraṇanti dassento <hi rend="bold">‘‘aniccā vatā’’</hi>ti gāthamāhari, tena idānāhaṃ saṅkhārānaṃ khaṇe khaṇe bhaṅgasaṅkhātassa rogassa abhāvena arogo parinibbutoti dasseti.</p>

<p rend="bodytext"><hi rend="bold">assā</hi>ti <pb ed="M" n="2.0284"/> sakkassa. <hi rend="bold">upapattī</hi>ti devūpapatti. <hi rend="bold">puna pākatikāva ahosi</hi> sakkabhāveneva upapannattā.</p>

<p rend="bodytext"><hi rend="bold">subrahmā</hi>ti evaṃnāmo. accharānaṃ nirayūpapattiṃ disvā tato pabhuti satataṃ pavattamānaṃ attano cittutrāsaṃ sandhāyāha <hi rend="bold">‘‘niccaṃ utrastamidaṃ citta’’</hi>ntiādi. tattha <hi rend="bold">utrasta</hi>nti santastaṃ bhītaṃ<pb ed="P" n="2.0359"/>. <hi rend="bold">ubbigga</hi>nti saṃviggaṃ. <hi rend="bold">utrasta</hi>nti vā saṃviggaṃ. <hi rend="bold">ubbigga</hi>nti bhayavasena saha nissayena sañcalitaṃ. <hi rend="bold">anuppannesū</hi>ti anāgatesu. <hi rend="bold">kiccesū</hi>ti tesu tesu itikattabbesu. <hi rend="bold">‘‘kicchesū’’</hi>ti vā pāṭho, dukkhesūti attho, nimittatthe cetaṃ bhummaṃ, bhāvidukkhanimittanti attho. <hi rend="bold">uppatitesū</hi>ti uppannesu kiccesūti yojanā. tadā attano parivārassa uppannaṃ dukkhaṃ sandhāya vadati.</p>

<p rend="bodytext"><hi rend="bold">bojjhā</hi>ti bodhito, ariyamaggatoti attho. <hi rend="bold">‘‘aññatrā’’</hi>ti ca padaṃ apekkhitvā nissakkavacanaṃ, bodhiṃ ṭhapetvāti attho. sesesupi eseva nayo. <hi rend="bold">tapasā</hi>ti tapokammato, tena maggādhigamassa upāyabhūtaṃ sallekhapaṭipadaṃ dasseti. <hi rend="bold">indriyasaṃvarā</hi>ti manacchaṭṭhānaṃ indriyānaṃ saṃvaraṇato<pb ed="V" n="2.0264"/>, etena satisaṃvarasīsena sabbampi saṃvarasīlaṃ, lakkhaṇahāranayena vā sabbampi catupārisuddhisīlaṃ dasseti. <hi rend="bold">sabbanissaggā</hi>ti sabbassapi nissajjanato sabbakilesappahānato. kilesesu hi nissaṭṭhesu kammavaṭṭaṃ, vipākavaṭṭañca nissaṭṭhameva hotīti. <hi rend="bold">sotthi</hi>nti khemaṃ anupaddavataṃ.</p>

<p rend="bodytext">ñāyati nicchayena kamati nibbānaṃ, taṃ vā ñāyati paṭivijjhīyati etenāti <hi rend="bold">ñāyo,</hi> ariyamaggoti āha <hi rend="bold">‘‘ñāyo vuccati ariyo aṭṭhaṅgiko maggo’’</hi>ti. <hi rend="bold">taṇhāvānavirahitattā</hi>ti taṇhāsaṅkhātavānavivittattā. taṇhā hi khandhehi khandhaṃ, kammunā phalaṃ, sattehi ca dukkhaṃ vinati saṃsibbatīti ‘‘vāna’’nti vuccati, tayidaṃ natthi ettha vānaṃ, na vā etasmiṃ adhigate puggalassa vānanti <hi rend="bold">nibbānaṃ,</hi> asaṅkhatā dhātu. parappaccayena vinā paccakkhakaraṇaṃ sacchikiriyāti āha <hi rend="bold">‘‘attapaccakkhatāyā’’</hi>ti.</p>

<p rend="bodytext">nanu ‘‘visuddhiyā’’ti cittavisuddhiyā adhippetattā visuddhiggahaṇenevettha sokasamatikkamādayopi gahitā eva honti, te puna kasmā gahitāti anuyogaṃ sandhāya <hi rend="bold">‘‘tattha kiñcāpī’’</hi>tiādi vuttaṃ. <hi rend="bold">sāsanayuttikovide</hi>ti saccapaṭiccasamuppādādilakkhaṇāyaṃ dhammanītiyaṃ cheke. <hi rend="bold">taṃ tamatthaṃ</hi> <pb ed="P" n="2.0360"/><pb ed="M" n="2.0285"/> <hi rend="bold">ñāpetī</hi>ti ye ye bodhaneyyapuggalā saṅkhepavitthārādivasena yathā yathā bodhetabbā, attano desanāvilāsena bhagavā te te tathā tathā bodhento taṃ tamatthaṃ ñāpeti. <hi rend="bold">taṃ taṃ pākaṭaṃ katvā dassento</hi>ti atthāpattiṃ agaṇento taṃ tamatthaṃ pākaṭaṃ katvā dassento. na hi sammāsambuddho atthāpattiñāpakādisādhanīyavacanāti. <hi rend="bold">saṃvattatī</hi>ti jāyati, hotīti attho. yasmā anatikkantasokaparidevassa na kadāci cittavisuddhi atthi sokaparidevasamatikkamanamukheneva cittavisuddhiyā ijjhanato, tasmā āha <hi rend="bold">‘‘sokaparidevānaṃ samatikkamena hotī’’</hi>ti. yasmā pana domanassapaccayehi dukkhadhammehi phuṭṭhaṃ puthujjanaṃ sokādayo abhibhavanti, pariññātesu ca tesu te na honti, tasmā vuttaṃ <hi rend="bold">‘‘sokaparidevānaṃ samatikkamo dukkhadomanassānaṃ atthaṅgamenā’’</hi>ti. <hi rend="bold">ñāyassā</hi>ti aggamaggassa, tatiyamaggassa ca. tadadhigamena hi yathākkamaṃ dukkhadomanassānaṃ atthaṅgamo. sacchikiriyābhisamayasahabhāvīpi itarābhisamayo tadavinābhāvato sacchikiriyābhisamayahetuko viya vutto. <hi rend="bold">ñāyassādhigamo nibbānassa sacchikiriyāyā</hi>ti phalañāṇena vā paccakkhakaraṇaṃ sandhāya vuttaṃ, <hi rend="bold">‘‘nibbānassa sacchikiriyāyā’’</hi>ti sampadānavacanañcetaṃ daṭṭhabbaṃ.</p>

<p rend="bodytext"><hi rend="bold">vaṇṇabhaṇana</hi>nti pasaṃsāvacanaṃ. tayidaṃ na idheva, atha kho aññatthāpi satthu āciṇṇaṃ evāti <pb ed="V" n="2.0265"/> dassento <hi rend="bold">‘‘yatheva hī’’</hi>tiādimāha. tattha ādimhi kalyāṇamādi vā kalyāṇaṃ etassāti <hi rend="bold">ādikalyāṇaṃ.</hi> sesapadadvayepi eseva nayo. atthasampattiyā <hi rend="bold">sātthaṃ.</hi> byañjanasampattiyā <hi rend="bold">sabyañjanaṃ.</hi> sīlādipañcadhammakkhandhapāripūrito, upanetabbassa abhāvato ca <hi rend="bold">kevalaparipuṇṇaṃ.</hi> nirupakkilesato apanetabbassa ca abhāvato <hi rend="bold">parisuddhaṃ.</hi> seṭṭhacariyabhāvato <pb ed="P" n="2.0361"/> sāsana<hi rend="bold">brahmacariyaṃ,</hi> magga<hi rend="bold">brahmacariya</hi>ñca vo <hi rend="bold">pakāsessāmī</hi>ti. ayamettha saṅkhepo, vitthāro pana <hi rend="bold">visuddhimagge</hi> (visuddhi॰ 1.147) vuttanayeneva veditabbo. <hi rend="bold">ariyavaṃsā</hi>ti ariyānaṃ buddhādīnaṃ vaṃsā paveṇiyo. <hi rend="bold">aggaññā</hi>ti aggāti jānitabbā sabbavaṃsehi seṭṭhabhāvato. <hi rend="bold">rattaññā</hi>ti cirarattāti jānitabbā. <hi rend="bold">vaṃsaññā</hi>ti buddhādīnaṃ vaṃsāti jānitabbā. <hi rend="bold">porāṇā</hi>ti purātanā anadhunātanattā. <hi rend="bold">asaṅkiṇṇā</hi>ti avikiṇṇā anapanītā. <hi rend="bold">asaṅkiṇṇapubbā</hi>ti ‘‘kiṃ imehī’’ti ariyehi na apanītapubbā<pb ed="M" n="2.0286"/>. <hi rend="bold">na saṅkīyantī</hi>ti idānipi tehi na apanīyanti. <hi rend="bold">na saṅkīyissantī</hi>ti anāgatepi tehi na apanīyissanti. <hi rend="bold">appaṭikuṭṭhā…pe॰… viññūhī</hi>ti ye loke viññū samaṇabrāhmaṇā, tehi appaccakkhatā aninditā, agarahitāti attho. <hi rend="bold">‘‘visuddhiyā’’tiādīhī</hi>ti visuddhiādidīpanehi. <hi rend="bold">padehī</hi>ti vākyehi, visuddhiatthatādibhedabhinnehi vā dhammakoṭṭhāsehi. <hi rend="bold">upaddave</hi>ti anatthe. <hi rend="bold">visuddhi</hi>nti visujjhanaṃ saṃkilesappahānaṃ. vācuggatakaraṇaṃ <hi rend="bold">uggaho. pariyāpuṇanaṃ</hi> paricayo. atthassa hadaye ṭhapanaṃ <hi rend="bold">dhāraṇaṃ.</hi> parivattanaṃ <hi rend="bold">vācanaṃ.</hi></p>

<p rend="bodytext"><hi rend="bold">gandhārako</hi>ti gandhāradese uppanno. <hi rend="bold">pahontī</hi>ti sakkonti. <hi rend="bold">aniyyānikamaggā</hi>ti micchāmaggā, micchattaniyatāniyatamaggāpi vā. <hi rend="bold">suvaṇṇa</hi>nti kūṭasuvaṇṇampi vuccati. <hi rend="bold">maṇī</hi>ti kācamaṇipi, <hi rend="bold">muttā</hi>ti veḷujāpi, <hi rend="bold">pavāḷa</hi>nti pallavopi vuccatīti <hi rend="bold">rattajambunadādipadehi te visesitā.</hi></p>

<p rend="bodytext"><hi rend="bold">na tato heṭṭhā</hi>ti idhādhippetakāyādīnaṃ vedanādisabhāvattābhāvā, kāyavedanācittavimuttassa tebhūmakadhammassa visuṃ vipallāsavatthantarabhāvena gahitattā ca heṭṭhā gahaṇesu vipallāsavatthūnaṃ aniṭṭhānaṃ sandhāya vuttaṃ, pañcamassa pana vipallāsavatthuno abhāvā <hi rend="bold">‘‘na uddha’’</hi>nti āha. ārammaṇavibhāgena hettha satipaṭṭhānavibhāgoti. <hi rend="bold">tayo satipaṭṭhānā</hi>ti satipaṭṭhāna-saddassa <pb ed="P" n="2.0362"/> atthuddhāradassanaṃ, na idha pāḷiyaṃ vuttassa satipaṭṭhāna-saddassa atthadassananti. <hi rend="bold">ādīsu hi satigocaro</hi>ti ettha <hi rend="bold">ādi</hi>-saddena ‘‘phassasamudayā vedanānaṃ samudayo, nāmarūpasamudayā cittassa samudayo, manasikārasamudayā dhammānaṃ samudayo’’ti (saṃ॰ ni॰ 5.408) ‘‘satipaṭṭhānā’’ti vuttānaṃ sabhigocarānaṃ pakāsake suttappadese saṅgaṇhāti. evaṃ <hi rend="bold">‘‘paṭisambhidāpāḷiya’’</hi>mpi (paṭi॰ ma॰ 2.34) avasesapāḷippadesadassanattho <pb ed="V" n="2.0266"/> ādi-saddo daṭṭhabbo. <hi rend="bold">satiyā paṭṭhāna</hi>nti satiyā patiṭṭhātabbaṭṭhānaṃ. dānādīni karontassa rūpādīni satiyā ṭhānaṃ hontīti taṃnivāraṇatthamāha <hi rend="bold">‘‘padhānaṃ ṭhāna’’</hi>nti. <hi rend="bold">pa</hi>-saddo hi idha ‘‘paṇītā dhammā’’tiādīsu (dha॰ saṃ॰ mātikā 14) viya padhānatthadīpakoti adhippāyo.</p>

<p rend="bodytext"><hi rend="bold">ariyo</hi>ti ariyaṃ sabbasattaseṭṭhaṃ sammāsambuddhamāha. <hi rend="bold">etthā</hi>ti etasmiṃ <hi rend="bold">saḷāyatanavibhaṅgasutte.</hi>(ma॰ ni॰ 3.310) suttekadesena hi suttaṃ dasseti. tattha hi –</p>

<p rend="indent">‘‘tayo <pb ed="M" n="2.0287"/> satipaṭṭhānā yadariyo…pe॰… arahatīti iti kho panetaṃ vuttaṃ, kiñcetaṃ paṭicca vuttaṃ. idha, bhikkhave, satthā sāvakānaṃ dhammaṃ deseti anukampako hitesī anukampaṃ upādāya ‘idaṃ vo hitāya idaṃ vo sukhāyā’ti. tassa sāvakā na sussūsanti. na sotaṃ odahanti, na aññā cittaṃ upaṭṭhapenti, vokkamma ca satthu sāsanā vattanti. tatra, bhikkhave, tathāgato na ceva anattamano hoti, na ca anattamanataṃ paṭisaṃvedeti, anavassuto ca viharati sato sampajāno. idaṃ, bhikkhave, paṭhamaṃ satipaṭṭhānaṃ. yadariyo sevati…pe॰… arahati.</p>

<p rend="indent">puna caparaṃ, bhikkhave, satthā…pe॰..idaṃ vo sukhāyāti<pb ed="P" n="2.0363"/>. tassa ekacce sāvakā na sussūsanti…pe॰… na ca vokkamma satthu sāsanā vattanti. tatra, bhikkhave, tathāgato na ceva anattamano hoti, na ca anattamanataṃ paṭisaṃvedeti, na ca attamano hoti, na ca attamanataṃ paṭisaṃvedeti, anattamanatā ca attamanatā ca tadubhayaṃ abhinivajjetvā upekkhako viharati sato sampajāno. idaṃ vuccati, bhikkhave, dutiyaṃ.</p>

<p rend="indent">puna caparaṃ, bhikkhave…pe॰… sukhāyāti, tassa sāvakā sussūsanti…pe॰… vattanti. tatra, bhikkhave, tathāgato attamano ceva hoti, attamanatañca paṭisaṃvedeti, anavassuto ca viharati sato sampajāno. idaṃ vuccati, bhikkhave, tatiya’’nti (ma॰ ni॰ 3.311).</p>

<p rend="bodytext">evaṃ paṭighānunayehi anavassutatā, niccaṃ upaṭṭhitassatitāya tadubhayavītivattatā ‘‘satipaṭṭhāna’’nti vuttā. buddhānaṃyeva hi niccaṃ upaṭṭhitassatitā hoti āveṇikadhammabhāvato, na <pb ed="V" n="2.0267"/> paccekabuddhādīnaṃ. <hi rend="bold">pa</hi>-saddo ārambhaṃ joteti, ārambho ca pavattīti katvā āha <hi rend="bold">‘‘pavattayitabbatoti attho’’</hi>ti. satiyā karaṇabhūtāya paṭṭhānaṃ paṭṭhapetabbaṃ <hi rend="bold">satipaṭṭhānaṃ. ana</hi>-saddo hi bahulaṃvacanena kammatthopi hotīti. tathāssa kattuatthopi labbhatīti <hi rend="bold">‘‘paṭṭhātīti paṭṭhāna’’</hi>nti vuttaṃ. <hi rend="bold">paṭṭhātī</hi>ti ettha <hi rend="bold">pa</hi>-saddo bhusatthavisiṭṭhaṃ pakkhandanaṃ dīpetīti <hi rend="bold">‘‘okkanditvā pakkhanditvā pattharitvā pavattatīti attho’’</hi>ti āha. puna bhāvatthaṃ sati, saddaṃ, paṭṭhānasaddañca <pb ed="M" n="2.0288"/> vaṇṇento <hi rend="bold">‘‘atha vā’’</hi>tiādimāha, tena purimavikappe sati, saddo, paṭṭhāna-saddo ca kattuatthoti <pb ed="P" n="2.0364"/> viññāyati. <hi rend="bold">saraṇaṭṭhenā</hi>ti cirakatassa, cirabhāsitassa ca anussaraṇaṭṭhena. <hi rend="bold">ida</hi>nti yaṃ ‘‘satiyeva satipaṭṭhāna’’nti vuttaṃ, idaṃ. <hi rend="bold">idha</hi> imasmiṃ suttapadese <hi rend="bold">adhippetaṃ.</hi></p>

<p rend="bodytext"><hi rend="bold">yadi eva</hi>nti. yadi sati eva satipaṭṭhānaṃ, sati nāma eko dhammo, evaṃ sante kasmā ‘‘satipaṭṭhānā’’ti bahuvacananti āha <hi rend="bold">‘‘satibahuttā’’</hi>tiādi. yadi bahukā tā satiyo, atha kasmā ‘‘maggo’’ti ekavacananti yojanā. <hi rend="bold">maggaṭṭhenā</hi>ti niyyānaṭṭhena. niyyāniko hi maggadhammo, teneva niyyānikabhāvena ekattūpagato ekantato nibbānaṃ gacchati, atthikehi ca tadatthaṃ maggīyatīti āha <hi rend="bold">‘‘vuttañheta’’</hi>nti, attanāva pubbe vuttaṃ paccāharati. tattha <hi rend="bold">catassopi cetā</hi>ti kāyānupassanādivasena catubbidhāpi ca etā satiyo. <hi rend="bold">aparabhāge</hi>ti ariyamaggakkhaṇe. <hi rend="bold">kiccaṃ sādhayamānā</hi>ti pubbabhāge kāyādīsu subhasaññādividhamanavasena visuṃ visuṃ pavattitvā maggakkhaṇe satiyeva tattha catubbidhassapi vipallāsassa samucchedavasena pahānakiccaṃ sādhayamānā ārammaṇakaraṇavasena nibbānaṃ gacchati. catukiccasādhaneneva hettha bahuvacananiddeso. <hi rend="bold">evañca satī</hi>ti evaṃ maggaṭṭhena ekattaṃ upādāya ‘‘maggo’’ti ekavacanena, ārammaṇabhedena catubbidhataṃ upādāya ‘‘cattāro’’ti ca vattabbatāya sati vijjamānattā. <hi rend="bold">vacanānusandhinā</hi> ‘‘ekāyano aya’’ntiādikā <hi rend="bold">desanā sānusandhikāva,</hi> na ananusandhikāti adhippāyo. vuttamevatthaṃ nidassanena paṭipādetuṃ <hi rend="bold">‘‘mārasenappamaddana’’</hi>nti (saṃ॰ ni॰ 5.224) suttapadaṃ ānetvā <hi rend="bold">‘‘yathā’’</hi>tiādinā nidassanaṃ saṃsandati. <hi rend="bold">‘‘tasmā’’</hi>tiādi nigamanaṃ.</p>

<p rend="bodytext">visesato kāyo, vedanā ca assādassa kāraṇanti tappahānatthaṃ tesu taṇhāvatthūsu oḷārikasukhumesu asubhadukkhabhāvadassanāni mandatikkhapaññehi taṇhācaritehi sukarānīti tāni tesaṃ ‘‘visuddhimaggo’’ti vuttāni. tathā ‘‘niccaṃ attā’’ti abhinivesavatthutāya diṭṭhiyā visesakāraṇesu cittadhammesu aniccānattatādassanāni sarāgādivasena, saññāphassādivasena, nīvaraṇādivasena ca nātippabhedātippabhedagatesu tesu tappahānatthaṃ mandatikkhapaññānaṃ <pb ed="P" n="2.0365"/> diṭṭhicaritānaṃ sukarānīti tesaṃ tāni ‘‘visuddhimaggo’’ti vuttāni. ettha ca <pb ed="V" n="2.0268"/> yathā cittadhammānampi taṇhāya <pb ed="M" n="2.0289"/> vatthubhāvo sambhavati, tathā kāyavedanānampi diṭṭhiyāti satipi nesaṃ catunnampi taṇhādiṭṭhivatthubhāve yo yassā sātisayapaccayo, taṃ dassanatthaṃ visesaggahaṇaṃ katanti daṭṭhabbaṃ. tikkhapaññasamathayāniko oḷārikārammaṇaṃ pariggaṇhanto tattha aṭṭhatvā jhānaṃ samāpajjitvā uṭṭhāya vedanaṃ pariggaṇhātīti vuttaṃ <hi rend="bold">‘‘oḷārikārammaṇe asaṇṭhahanato’’</hi>ti. vipassanāyānikassa pana sukhume citte, dhammesu ca cittaṃ pakkhandatīti cittadhammānupassanānaṃ mandatikkhapaññavipassanāyānikānaṃ visuddhimaggatā vuttā.</p>

<p rend="bodytext"><hi rend="bold">tesaṃ tatthā</hi>ti ettha <hi rend="bold">tattha</hi>-saddassa <hi rend="bold">‘‘pahānattha’’</hi>nti etena yojanā. parato <hi rend="bold">tesaṃ tatthā</hi>ti etthāpi eseva nayo. pañca kāmaguṇā savisesā kāye labbhantīti visesena kāyo kāmoghassa vatthu, bhavesu sukhaggahaṇavasena bhavassādo hotīti bhavoghassa vedanā vatthu, santatighanaggahaṇavasena visesato citte attābhiniveso hotīti diṭṭhoghassa cittaṃ vatthu, dhammesu vinibbhogassa dukkarattā, dhammānaṃ dhammamattatāya duppaṭivijjhattā ca sammoho hotīti avijjoghassa dhammā vatthu, tasmā tesu tesaṃ pahānatthaṃ cattārova vuttā.</p>

<p rend="bodytext">evaṃ kāyādīnaṃ kāmoghādivatthubhāvakathaneneva kāmayogakāmāsavādīnampi vatthubhāvo dīpito hoti oghehi tesaṃ atthato anaññattā. yadaggena ca kāyo kāmoghādīnaṃ vatthu, tadaggena abhijjhākāyaganthassa vatthu. ‘‘dukkhāya vedanāya paṭighānusayo anusetī’’ti dukkhadukkhavipariṇāmadukkhasaṅkhāradukkhabhūtā vedanā <pb ed="P" n="2.0366"/> visesena byāpādakāyaganthassa vatthu. citte niccaggahaṇavasena sassatassa attano sīlena suddhīti ādi parāmasanaṃ hotīti sīlabbataparāmāsassa cittaṃ vatthu. nāmarūpaparicchedena bhūtaṃ bhūtato apassantassa bhavavibhavadiṭṭhisaṅkhāto idaṃsaccābhiniveso hotīti tassa dhammā vatthu. kāyassa kāmupādānavatthutā vuttanayāva. yadaggena hi kāyo kāmoghassa vatthu, tadaggena kāmupādānassapi vatthu atthato abhinnattā. sukhavedanassādavasena paralokanirapekkho ‘‘natthi dinna’’ntiādikaṃ (dī॰ ni॰ 1.171; ma॰ ni॰ 1.445; 2.95, 225; 3.91, 116; saṃ॰ ni॰ 3.210; dha॰ sa॰ 1221; vibha॰ 938) parāmāsaṃ uppādetīti diṭṭhupādānassa vedanā vatthu<pb ed="M" n="2.0290"/>. cittadhammānaṃ itarupādānavatthutā tatiyacatutthaganthayojanāyaṃ vuttanayā eva. kāyavedanānaṃ chandadosāgativatthutā kāmoghabyāpādakāyaganthayojanāyaṃ vuttanayā eva. santatighanaggahaṇavasena sarāgādicitte sammoho hotīti mohāgatiyā cittaṃ vatthu. dhammasabhāvānavabodhe bhayaṃ hotīti bhayāgatiyā dhammā vatthu.</p>

<p rend="bodytext">āhārasamudayā <pb ed="V" n="2.0269"/> kāyassa samudayā, phassasamudayā vedanānaṃ samudayo, (saṃ॰ ni॰ 5.408) saṅkhārapaccayā viññāṇaṃ, viññāṇapaccayā nāmarūpanti (ma॰ ni॰ 3.126; udā॰ 1; vibha॰ 225) vacanato kāyādīnaṃ samudayabhūtā kabaḷīkāraphassamanosañcetanāviññāṇāhārā kāyādiparijānanena pariññātā hontīti āha <hi rend="bold">‘‘catubbidhāhārapariññattha’’</hi>nti. <hi rend="bold">pakaraṇanayo</hi>ti nettipakaraṇavasena suttantasaṃvaṇṇanānayo.</p>

<p rend="bodytext"><hi rend="bold">saraṇavasenā</hi>ti kāyādīnaṃ, kusalādidhammānañca upadhāraṇavasena. saranti gacchanti nibbānaṃ etāyāti satīti imasmiṃ atthe ekatte ekasabhāve nibbāne samosaraṇaṃ samāgamo <hi rend="bold">ekattasamosaraṇaṃ.</hi> etadeva hi dassetuṃ <hi rend="bold">‘‘yathā hī’’</hi>tiādi vuttaṃ.</p>

<p rend="bodytext">ekanibbānapavesahetubhūto <pb ed="P" n="2.0367"/> vā samānatāya eko satipaṭṭhānasabhāvo <hi rend="bold">ekattaṃ,</hi> tattha samosaraṇaṃ <hi rend="bold">ekattasamosaraṇaṃ,</hi> taṃsabhāgatāva, ekanibbānapavesahetubhāvaṃ pana dassetuṃ <hi rend="bold">‘‘yathā’’</hi>tiādimāha. etasmiṃ atthe saraṇekattasamosaraṇāni saheva satipaṭṭhānekabhāvassa kāraṇattena vuttānīti daṭṭhabbāni, purimasmiṃ visuṃ. <hi rend="bold">saraṇavasenā</hi>ti vā gamanavasenāti atthe sati tadeva gamanaṃ samosaraṇanti, samosaraṇe vā sati-saddatthavasena avuccamāne dhāraṇatāva satīti sati-saddatthantarābhāvā purimaṃ satibhāvassa kāraṇaṃ, pacchimaṃ ekabhāvassāti nibbānasamosaraṇepi sahitāneva tāni satipaṭṭhānekabhāvassa kāraṇāni vuttāni honti.</p>

<p rend="bodytext">‘‘cuddasavidhena, navavidhena, soḷasavidhena, pañcavidhenā’’ti idaṃ upari pāḷiyaṃ (dī॰ ni॰ 2.374) āgatānaṃ ānāpānapabbādīnaṃ vasena vuttaṃ, tesaṃ pana anantarabhedavasena, tadanugatabhedavasena ca bhāvanāya anekavidhatā labbhatiyeva, catūsu disāsu uṭṭhānakabhaṇḍasadisatā kāyānupassanāditaṃtaṃsatipaṭṭhānabhāvanānubhāvassa daṭṭhabbā.</p>

<p rend="bodytext"><hi rend="bold">kathetukamyatāpucchā</hi> <pb ed="M" n="2.0291"/> itarāsaṃ pucchānaṃ idha asambhavato, niddesādivasena desetukamyatāya ca tathā vuttattā. <hi rend="bold">‘‘idhā’’</hi>ti vuccamānapaṭipattisampādakassa bhikkhuno sannissayadassanaṃ, so cassa sannissayo sāsanato añño natthīti vuttaṃ <hi rend="bold">‘‘idhāti imasmiṃ sāsane’’</hi>ti. <hi rend="bold">dhamma…pe॰… lapanametaṃ</hi> tesaṃ attano sammukhābhimukhabhāvakaraṇatthaṃ, tañca dhammassa sakkaccasavanatthaṃ. ‘‘gocare <pb ed="P" n="2.0368"/> bhikkhave caratha sake pettike visaye’’tiādi (dī॰ ni॰ 3.80; saṃ॰ ni॰ 5.372) vacanato bhikkhugocarā ete dhammā, yadidaṃ kāyānupassanādayo. tattha yasmā kāyānupassanādipaṭipattiyā bhikkhu hoti, tasmā ‘‘kāyānupassī <pb ed="V" n="2.0270"/> viharatī’’tiādinā bhikkhuṃ dasseti bhikkhumhi taṃniyamatoti āha <hi rend="bold">‘‘paṭipattiyā bhikkhubhāvadassanato’’</hi>ti. satthucariyānuvidhāyakattā, sakalasāsanasampaṭiggāhakattā ca <hi rend="bold">sabbappakārāya anusāsaniyā bhājanabhāvo. tasmiṃ gahite</hi>ti bhikkhumhi gahite. bhikkhuparisāya jeṭṭhabhāvato rājagamanañāyena itarā parisāpi atthato gahitāva hontīti āha <hi rend="bold">‘‘sesā’’</hi>tiādi. evaṃ paṭhamaṃ kāraṇaṃ vibhajitvā itarampi vibhajituṃ <hi rend="bold">‘‘yo ca ima’’</hi>ntiādi vuttaṃ.</p>

<p rend="bodytext"><hi rend="bold">samaṃ careyyā</hi>ti kāyādi visamacariyaṃ pahāya kāyādīhi samaṃ careyya. rāgādivūpasamena <hi rend="bold">santo,</hi> indriyadamena <hi rend="bold">danto,</hi> catumagganiyāmena <hi rend="bold">niyato,</hi> seṭṭhacaritāya <hi rend="bold">brahmacārī,</hi> sabbattha kāyadaṇḍādioropanena <hi rend="bold">nidhāya daṇḍaṃ.</hi> ariyabhāve ṭhito <hi rend="bold">so</hi> evarūpo bāhitapāpasamitapāpabhinnakilesatāhi <hi rend="bold">‘‘brāhmaṇo, samaṇo, bhikkhū’’</hi>ti ca veditabbo.</p>

<p rend="bodytext">‘‘ayañceva kāyo, bahiddhā ca nāmarūpa’’ntiādīsu khandhapañcakaṃ, tathā ‘‘sukhañca kāyena paṭisaṃvedetī’’tiādīsu (ma॰ ni॰ 1.271, 287; pārā॰ 11), ‘‘yā tasmiṃ samaye kāyassa passaddhi paṭippassaddhī’’tiādīsu ca vedanādayo cetasikā khandhā kāyoti vuccantīti <pb ed="P" n="2.0369"/> tato visesanatthaṃ <hi rend="bold">‘‘kāyeti rūpakāye’’</hi>ti āha. <hi rend="bold">kesādīnañca dhammāna</hi>nti kesādisaññitānaṃ bhūtupādādhammānaṃ. evaṃ ‘‘cayaṭṭho sarīraṭṭho kāyaṭṭho’’ti saddanayena kāya-saddaṃ dassetvā idāni niruttinayenapi taṃ dassetuṃ <hi rend="bold">‘‘yathā cā’’</hi>tiādi vuttaṃ. <hi rend="bold">āyantī</hi>ti uppajjanti.</p>

<p rend="bodytext"><hi rend="bold">asammissato</hi>ti <pb ed="M" n="2.0292"/> vedanādayopi ettha sitā, ettha paṭibaddhāti kāye vedanādianupassanāpasaṅgepi āpanne tato asammissatoti attho. samūhavisayatāya cassa kāya-saddassa, samudāyupādānatāya ca asubhākārassa <hi rend="bold">‘‘kāye’’</hi>ti ekavacanaṃ, tathā ārammaṇādivibhāgena anekabhedabhinnampi cittaṃ cittabhāvasāmaññena ekajjhaṃ gahetvā <hi rend="bold">‘‘citte’’</hi>ti ekavacanaṃ, vedanā pana sukhādibhedabhinnā visuṃ visuṃ anupassitabbāti dassentena <hi rend="bold">‘‘vedanāsū’’</hi>ti bahuvacanena vuttā, tatheva ca niddeso pavattito, dhammā ca paropaṇṇāsabhedā, anupassitabbākārena ca anekabhedā evāti tepi bahuvacanavaseneva vuttā.</p>

<p rend="bodytext">avayavīgāhasamaññātidhāvanasārādānābhinivesanisedhanatthaṃ kāyaṃ aṅgapaccaṅgehi, tāni ca kesādīhi, kesādike ca bhūtupādāyarūpehi vinibbhuñjanto <hi rend="bold">‘‘tathā na kāye’’</hi>tiādimāha. pāsādādinagarāvayavasamūhe <pb ed="V" n="2.0271"/> avayavīvādinopi avayavīgāhaṃ na karonti, ‘‘nagaraṃ nāma koci attho atthī’’ti pana kesañci samaññātidhāvanaṃ siyāti itthipurisādisamaññātidhāvane nagaranidassanaṃ vuttaṃ. aṅgapaccaṅgasamūho, kesalomādisamūho, bhūtupādāyasamūho ca yathāvuttasamūho, tabbinimutto kāyopi nāma koci natthi, pageva itthiādayoti āha <hi rend="bold">‘‘kāyo vā itthī vā puriso vā añño vā koci dhammo dissatī’’</hi>ti. <hi rend="bold">‘‘koci dhammo’’</hi>ti iminā sattajīvādiṃ paṭikkhipati, avayavī pana kāyapaṭikkhepeneva paṭikkhittoti. yadi evaṃ kathaṃ kāyādisamaññātidhāvanānīti āha <hi rend="bold">‘‘yathāvuttadhamma…pe॰… karontī’’</hi>ti. <hi rend="bold">tathā tathā</hi>ti kāyādiākārena.</p>

<p rend="bodytext"><hi rend="bold">yaṃ</hi> <pb ed="P" n="2.0370"/> <hi rend="bold">passatī</hi>ti yaṃ itthiṃ, purisaṃ vā passati. nanu cakkhunā itthipurisadassanaṃ natthīti? saccametaṃ, ‘‘itthiṃ passāmi, purisaṃ passāmī’’ti pana pavattasaññāya vasena ‘‘yaṃ passatī’’ti vuttaṃ micchādassanena vā diṭṭhiyā <hi rend="bold">yaṃ passati, na taṃ diṭṭhaṃ</hi> taṃ rūpāyatanaṃ na hotīti attho viparītaggāhavasena micchāparikappitarūpattā. atha vā <hi rend="bold">taṃ</hi> kesādibhūtupādāyasamūhasaṅkhātaṃ <hi rend="bold">diṭṭhaṃ na</hi> hoti, acakkhuviññāṇaviññeyyattā <hi rend="bold">diṭṭhaṃ vā taṃ na</hi> hoti. <hi rend="bold">yaṃ diṭṭhaṃ, taṃ na passatī</hi>ti yaṃ rūpāyatanaṃ kesādibhūtupādāyasamūhasaṅkhātaṃ diṭṭhaṃ, taṃ paññācakkhunā bhūtato na passatīti attho. <hi rend="bold">apassaṃ bajjhate</hi>ti imaṃ attabhāvaṃ yathābhūtaṃ paññācakkhunā apassanto ‘‘etaṃ <pb ed="M" n="2.0293"/> mama, eso hamasmi, eso me attā’’ti kilesabandhanena bajjhati.</p>

<p rend="bodytext"><hi rend="bold">na aññadhammānupassī</hi>ti na aññasabhāvānupassī, asubhādito aññākārānupassī na hotīti attho. <hi rend="bold">‘‘kiṃ vuttaṃ hotī’’</hi>tiādinā taṃ evatthaṃ pākaṭaṃ karoti. <hi rend="bold">pathavīkāya</hi>nti kesādikoṭṭhāsaṃ pathaviṃ dhammasamūhattā ‘‘kāyo’’ti vadati, lakkhaṇapathavimeva vā anekappabhedaṃ sakalasarīragataṃ, pubbāpariyabhāvena ca pavattamānaṃ samūhavasena gahetvā ‘‘kāyo’’ti vadati. <hi rend="bold">‘‘āpokāya’’</hi>ntiādīsupi eseva nayo.</p>

<p rend="bodytext"><hi rend="bold">evaṃ gahetabbassā</hi>ti ‘‘ahaṃ mama’’nti evaṃ attattaniyabhāvena andhabālehi gahetabbassa.</p>

<p rend="bodytext">idāni sattannaṃ anupassanākārānampi vasena kāyānupassanaṃ dassetuṃ <hi rend="bold">‘‘apicā’’</hi>tiādi āraddhaṃ. tattha <hi rend="bold">aniccato anupassatī</hi>ti catusamuṭṭhānikaṃ kāyaṃ ‘‘anicca’’nti anupassati, evaṃ passanto evañcassa aniccākārampi ‘‘anupassatī’’ti vuccati. tathābhūtassa cassa niccaggāhassa <pb ed="P" n="2.0371"/> lesopi na hotīti vuttaṃ <hi rend="bold">‘‘no niccato’’</hi>ti. tathā hesa ‘‘niccasaññaṃ pajahatī’’ti <pb ed="V" n="2.0272"/> (paṭi॰ ma॰ 3.35) vutto. ettha ca ‘‘aniccato eva anupassatī’’ti eva-kāro luttaniddiṭṭhoti tena nivattitamatthaṃ dassetuṃ ‘‘no niccato’’ti vuttaṃ. na cettha dukkhato anupassanādinivattanaṃ āsaṅkitabbaṃ paṭiyogīnivattanaparattā eva-kārassa, upari desanāruḷhattā ca tāsaṃ. <hi rend="bold">‘‘dukkhato anupassatī’’</hi>tiādīsupi eseva nayo. ayaṃ pana viseso – aniccassa dukkhattā tameva ca kāyaṃ dukkhato anupassati, dukkhassa anattattā anattato anupassati. yasmā pana yaṃ aniccaṃ dukkhaṃ anattā, na taṃ abhinanditabbaṃ, yañca na abhinanditabbaṃ, na tattha rañjitabbaṃ, tasmā vuttaṃ <hi rend="bold">‘‘nibbindati, no nandati. virajjati, no rajjatī’’</hi>ti. so evaṃ arajjanto rāgaṃ <hi rend="bold">nirodheti, no samudeti</hi> samudayaṃ na karotīti attho. evaṃ paṭipanno ca <hi rend="bold">paṭinissajjati, no ādiyati.</hi> ayañhi aniccādianupassanā tadaṅgavasena saddhiṃ kāyaṃ tannissayakhandhābhisaṅkhārehi kilesānaṃ pariccajanato, saṅkhatadosadassanena tabbiparīte nibbāne tanninnatāya pakkhandanato ‘‘pariccāgapaṭinissaggo ceva pakkhandanapaṭinissaggo cā’’ti vuccati, tasmā tāya samannāgato bhikkhu vuttanayena kilese pariccajati, nibbāne ca pakkhandati, tathābhūto ca nibbattanavasena kilese <pb ed="M" n="2.0294"/> na ādiyati, nāpi adosadassitāvasena saṅkhatārammaṇaṃ, tena vuttaṃ ‘‘paṭinissajjati, no ādiyatī’’ti. idānissa tāhi anupassanāhi yesaṃ dhammānaṃ pahānaṃ hoti, taṃ dassetuṃ <hi rend="bold">‘‘aniccato anupassanto niccasaññaṃ pajahatī’’</hi>tiādi vuttaṃ. tattha <hi rend="bold">niccasañña</hi>nti ‘‘saṅkhārā niccā’’ti evaṃ pavattaṃ viparītasaññaṃ. diṭṭhicittavipallāsappahānamukheneva saññāvipallāsappahānanti saññāggahaṇaṃ, saññāsīsena vā tesampi <pb ed="P" n="2.0372"/> gahaṇaṃ daṭṭhabbaṃ. <hi rend="bold">nandi</hi>nti sappītikataṇhaṃ. sesaṃ vuttanayameva.</p>

<p rend="bodytext"><hi rend="bold">‘‘viharatī’’</hi>ti iminā kāyānupassanāsamaṅgino iriyāpathavihāro vuttoti āha <hi rend="bold">‘‘iriyatī’’</hi>ti, iriyāpathaṃ pavattetīti attho. ārammaṇakaraṇavasena abhibyāpanato <hi rend="bold">‘‘tīsu bhavesū’’</hi>ti vuttaṃ, uppajjanavasena pana kilesā parittabhūmakā evāti. yadipi kilesānaṃ pahānaṃ ātāpananti taṃ sammādiṭṭhiādīnampi attheva, ātappa-saddo viya pana ātāpasaddo vīriyeyeva niruḷhoti vuttaṃ <hi rend="bold">‘‘vīriyassetaṃ nāma’’</hi>nti. atha vā paṭipakkhappahāne sampayuttadhammānaṃ abbhussahanavasena pavattamānassa vīriyassa sātisayaṃ tadātāpananti vīriyameva tathā vuccati, na aññe dhammā. <hi rend="bold">ātāpī</hi>ti cāyamīkāro pasaṃsāya, atisayassa vā dīpakoti ātāpīgahaṇena sammappadhānasamaṅgitaṃ dasseti. sammā, samantato, sāmañca pajānanto <hi rend="bold">sampajāno,</hi> asammissato vavatthāne aññadhammānupassitābhāvena sammā aviparītaṃ, sabbākārapajānanena samantato, uparūpari visesāvahabhāvena pavattiyā sāmaṃ pajānantoti attho<pb ed="V" n="2.0273"/>. yadi paññāya anupassati, kathaṃ satipaṭṭhānatāti āha <hi rend="bold">‘‘na hī’’</hi>tiādi. <hi rend="bold">sabbatthika</hi>nti sabbattha bhavaṃ sabbattha līne, uddhate ca citte icchitabbattā. sabbe vā līne, uddhate ca bhāvetabbā bojjhaṅgā atthikā etāyāti <hi rend="bold">sabbatthikā.</hi> satiyā laddhupakārāya eva paññāya ettha yathāvutte <hi rend="bold">kāye</hi> kammaṭṭhāniko bhikkhu <hi rend="bold">kāyānupassī viharati. anto saṅkhepo</hi> antoolīyano, kosajjanti attho. <hi rend="bold">upāyapariggahe</hi>ti ettha sīlavisodhanādi, gaṇanādi, uggahakosallādi ca upāyo, tabbipariyāyato <hi rend="bold">anupāyo</hi> veditabbo. yasmā ca upaṭṭhitassati yathāvuttaṃ upāyaṃ na pariccajati, anupāyañca na upādiyati, tasmā vuttaṃ <hi rend="bold">‘‘muṭṭhassatī</hi> <pb ed="P" n="2.0373"/> <hi rend="bold">…pe॰… asamattho hotī’’</hi>ti. <hi rend="bold">tenā</hi>ti upāyānupāyānaṃ pariggahaparivajjanesu, pariccāgāpariggahesu ca asamatthabhāvena. <hi rend="bold">assa</hi> yogino.</p>

<p rend="bodytext">yasmā <pb ed="M" n="2.0295"/> satiyevettha satipaṭṭhānaṃ vuttaṃ, tasmāssa sampayuttadhammā vīriyādayo aṅganti āha <hi rend="bold">‘‘sampayogaṅgañcassa dassetvā’’</hi>ti. <hi rend="bold">aṅga</hi>-saddo cettha kāraṇapariyāyo daṭṭhabbo. satiggahaṇeneva cettha samādhissāpi gahaṇaṃ daṭṭhabbaṃ tassā samādhikkhandhe saṅgahitattā. yasmā vā satisīsenāyaṃ desanā. na hi kevalāya satiyā kilesappahānaṃ sambhavati, nibbānādhigamo vā, nāpi kevalā sati pavattati, tasmāssa jhānadesanāyaṃ savitakkādivacanassa viya sampayogaṅgadassanatāti aṅga-saddassa avayavapariyāyatā daṭṭhabbā. <hi rend="bold">pahānaṅga</hi>nti ‘‘vivicceva kāmehī’’tiādīsu (dī॰ ni॰ 1.226; ma॰ ni॰ 1.271, 287, 297; saṃ॰ ni॰ 2.152; a॰ ni॰ 4.123; pārā॰ 11) viya pahātabbaṅgaṃ <hi rend="bold">dassetuṃ.</hi> yasmā ettha lokiyamaggo adhippeto, na lokuttaramaggo, tasmā pubbabhāgiyameva vinayaṃ dassento <hi rend="bold">‘‘tadaṅgavinayena vā vikkhambhanavinayena vā’’</hi>ti āha. <hi rend="bold">tesaṃ dhammāna</hi>nti vedanādidhammānaṃ. tesañhi tattha anadhippetattā <hi rend="bold">‘‘atthuddhāranayenetaṃ vutta’’</hi>nti vuttaṃ. <hi rend="bold">tatthā</hi>ti vibhaṅge. <hi rend="bold">etthā</hi>ti ‘‘loke’’ti etasmiṃ pade.</p>

<p rend="bodytext">avisesena dvīhipi nīvaraṇappahānaṃ vuttanti katvā puna ekekena vuttaṃ pahānavisesaṃ dassetuṃ <hi rend="bold">‘‘visesenā’’</hi>ti āha. atha vā ‘‘vineyya nīvaraṇānī’’ti avatvā abhijjhādomanassavinayavacanassa payojanaṃ dassento <hi rend="bold">‘‘visesenā’’</hi>tiādimāha. kāyānupassanābhāvanāya hi ujuvipaccanīkānaṃ anurodhavirodhādīnaṃ pahānadassanaṃ etassa payojananti. <hi rend="bold">kāyasampattimūlakassā</hi>ti rūpabalayobbanārogyādisarīrasampadānimittassa. vuttavipariyāyato <hi rend="bold">kāyavipattimūlako virodho</hi> veditabbo. <hi rend="bold">kāyabhāvanāyā</hi>ti kāyānupassanābhāvanāya. sā hi idha kāyabhāvanāti adhippetā. <hi rend="bold">subhasukhabhāvādīna</hi>nti <pb ed="P" n="2.0374"/> <hi rend="bold">ādi</hi>-saddena <pb ed="V" n="2.0274"/> manuññaniccatādisaṅgaho daṭṭhabbo. <hi rend="bold">asubhāsukhabhāvādīna</hi>nti ettha pana <hi rend="bold">ādi</hi>-saddena amanuññaaniccatādīnaṃ. <hi rend="bold">tenā</hi>ti anurodhādippahānavacanena. <hi rend="bold">‘‘yogānubhāvo hī’’</hi>tiādi vuttassevatthassa pākaṭakaraṇaṃ. yogānubhāvo hi bhāvanānubhāvo. <hi rend="bold">yogasamattho</hi>ti yogamanuyuñjituṃ samattho. purimena hi ‘‘anurodhavirodhavippamutto’’tiādivacanena bhāvanaṃ anuyuttassa ānisaṃso vutto, dutiyena bhāvanaṃ anuyuñjantassa paṭipatti. na hi anurodhavirodhādīhi upaddutassa bhāvanā ijjhati.</p>

<p rend="bodytext"><hi rend="bold">anupassīti</hi> <pb ed="M" n="2.0296"/> <hi rend="bold">etthā</hi>ti ‘‘anupassī’’ti etasmiṃ pade labbhamānāya <hi rend="bold">anupassanāya</hi> anupassanājotanāya <hi rend="bold">kammaṭṭhānaṃ vutta</hi>nti evamattho daṭṭhabbo, aññathā ‘‘anupassanāyā’’ti karaṇavacanaṃ na yujjeyya. anupassanā eva hi kammaṭṭhānaṃ, na ettha ārammaṇaṃ adhippetaṃ, yujjati vā. kāyapariharaṇaṃ vuttanti sambandho. kammaṭṭhānapariharaṇassa cettha atthasiddhattā <hi rend="bold">‘‘kāyapariharaṇa’’</hi>ntveva vuttaṃ. kammaṭṭhānikassa hi kāyapariharaṇaṃ yāvadeva kammaṭṭhānaṃ pariharaṇatthanti. kammaṭṭhānapariharaṇassa vā ‘‘ātāpī’’tiādinā (dī॰ ni॰ 2.373) vuccamānattā <hi rend="bold">‘‘kāyapariharaṇa’’</hi>ntveva vuttaṃ. kāyaggahaṇena vā nāmakāyassāpi gahaṇaṃ, na rūpakāyasseva, teneva kammaṭṭhānapariharaṇampi saṅgahitaṃ hoti, evañca katvā ‘‘viharatīti ettha vuttavihārenā’’ti <hi rend="bold">ettha</hi>ggahaṇañca samatthitaṃ hoti ‘‘kāyānupassī viharatī’’ti vihārassa visesetvā vuttattā. <hi rend="bold">‘‘ātāpī’’</hi>tiādi pana saṅkhepato vuttassa kammaṭṭhānapariharaṇassa saha sādhanena vitthāretvā dassanaṃ. <hi rend="bold">ātāpenā</hi>ti ātāpaggahaṇena. <hi rend="bold">‘‘satisampajaññenā’’</hi>tiādīsupi eseva nayo. <hi rend="bold">sabbatthakakammaṭṭhāna</hi>nti buddhānussati, mettā, maraṇassati<pb ed="P" n="2.0375"/>, asubhabhāvanā ca. idañhi catukkaṃ yoginā parihariyamānaṃ ‘‘sabbatthakakammaṭṭhāna’’nti vuccati, sabbattha kammaṭṭhānānuyogassārakkhabhūtattā satisampajaññabalena avicchinnassa pariharitabbattā satisampajaññaggahaṇena tassa vuttatā vuttā. <hi rend="bold">satiyā vā samatho</hi> vutto tassā samādhikkhandhena saṅgahitattā.</p>

<p rend="bodytext"><hi rend="bold">vibhaṅge</hi>(vibha॰ kāyānupassanāniddese) pana attho vuttoti yojanā. <hi rend="bold">tenā</hi>ti saddatthaṃ anādiyitvā bhāvatthasseva vibhajanavasena pavattena vibhaṅgapāṭhena <hi rend="bold">saha. aṭṭhakathānayo</hi>ti saddatthassāpi vivaraṇavasena yathārahaṃ vutto atthasaṃvaṇṇanānayo. <hi rend="bold">yathā saṃsandatī</hi>ti yathā atthato, adhippāyato ca avilomento aññadatthu saṃsandati sameti, evaṃ <hi rend="bold">veditabbo.</hi></p>

<p rend="bodytext"><hi rend="bold">vedanādīnaṃ puna vacane</hi>ti ettha nissayapaccayabhāvavasena cittadhammānaṃ vedanāsannissitattā, pañcavokārabhave <pb ed="V" n="2.0275"/> arūpadhammānaṃ rūpapaṭibaddhavuttito ca vedanāya kāyādianupassanāppasaṅgepi āpanne tato asammissato vavatthānaṃ dassanatthaṃ, ghanavinibbhogādidassanatthañca dutiyaṃ vedanāggahaṇaṃ, tena na vedanāyaṃ kāyānupassī, cittadhammānupassī vā, atha kho vedanānupassī <pb ed="M" n="2.0297"/> evāti vedanāsaṅkhāte vatthusmiṃ vedanānupassanākārasseva dassanena asammissato vavatthānaṃ dassitaṃ hoti. tathā ‘‘yasmiṃ samaye sukhā vedanā, na tasmiṃ samaye dukkhā, adukkhamasukhā vā vedanā, yasmiṃ vā pana samaye dukkhā, adukkhamasukhā vā vedanā, na tasmiṃ samaye itarā vedanā’’ti vedanābhāvasāmaññe avatvā taṃ taṃ vedanaṃ vinibbhujjitvā dassanena ghanavinibbhogo dhuvabhāvaviveko dassito hoti, tena tāsaṃ khaṇamattāvaṭṭhānadassanena aniccatāya<pb ed="P" n="2.0376"/>, tato eva dukkhatāya, anattatāya ca dassanaṃ vibhāvitaṃ hoti. <hi rend="bold">ghanavinibbhogādī</hi>ti <hi rend="bold">ādi</hi>-saddena ayampi attho veditabbo. ayañhi vedanāyaṃ vedanānupassī eva, na aññadhammānupassī. kiṃ vuttaṃ hoti – yathā nāma bālo amaṇisabhāvepi udakapubbuḷake maṇiākārānupassī hoti, na evaṃ ayaṃ ṭhitiramaṇīyepi vedayite, pageva itarasmiṃ manuññākārānupassī, atha kho khaṇapabhaṅguratāya, avasavattitāya kilesāsucipaggharaṇatāya ca aniccaanattaasubhākārānupassī, vipariṇāmadukkhatāya, saṅkhāradukkhatāya ca visesato dukkhānupassī yevāti. evaṃ citta dhammesupi yathārahaṃ punavacane payojanaṃ vattabbaṃ. <hi rend="bold">lokiyā eva</hi> sammasanacārassa adhippetattā. <hi rend="bold">‘‘kevalaṃ panidhā’’</hi>tiādinā ‘‘idha ettakaṃ veditabba’’nti veditabbaparicchedaṃ dasseti. <hi rend="bold">‘‘esa nayo’’</hi>ti iminā yathā cittaṃ, dhammā ca anupassitabbā, tathā tāni anupassanto citte cittānupassī, dhammesu dhammānupassīti veditabboti imamatthaṃ atidisati. <hi rend="bold">dukkhato</hi>ti dukkhasabhāvato, dukkhanti anupassitabbāti attho. sesapadadvayepi eseva nayo.</p>

<p rend="bodytext"><hi rend="bold">yo sukhaṃ dukkhato addā</hi>ti yo bhikkhu sukhaṃ vedanaṃ vipariṇāmadukkhatāya ‘‘dukkhā’’ti paññācakkhunā addakkhi. <hi rend="bold">dukkhaṃ addakkhi sallato</hi>ti dukkhaṃ vedanaṃ pīḷājananato, antotudanato, dunnīharaṇato ca sallato addakkhi passi. <hi rend="bold">adukkhamasukha</hi>nti upekkhāvedanaṃ. <hi rend="bold">santa</hi>nti sukhadukkhāni viya anoḷārikatāya, paccayavasena vūpasantasabhāvatāya ca santaṃ. <hi rend="bold">aniccato</hi>ti hutvāabhāvato, udayavayavantato, tāvakālikato, niccapaṭipakkhato ca ‘‘anicca’’nti yo addakkhi. <hi rend="bold">sa ve sammaddaso</hi> <pb ed="P" n="2.0377"/> <hi rend="bold">bhikkhu</hi> ekaṃsena, paribyattaṃ vā vedanāya sammāpassanakoti attho.</p>

<p rend="bodytext"><hi rend="bold">dukkhātipī</hi>ti <pb ed="M" n="2.0298"/> saṅkhāradukkhatāya dukkhā itipi. <hi rend="bold">taṃ dukkhasmi</hi>nti sabbaṃ taṃ vedayitaṃ dukkhasmiṃ <pb ed="V" n="2.0276"/> antogadhaṃ pariyāpannaṃ vadāmi saṅkhāradukkhatānativattanato. <hi rend="bold">sukhadukkhatopi cā</hi>ti sukhādīnaṃ ṭhitivipariṇāmañāṇasukhatāya, vipariṇāmaṭhitiaññāṇadukkhatāya ca vuttattā tissopi ca sukhato, tissopi ca dukkhato <hi rend="bold">anupassitabbā</hi>ti attho. satta anupassanā heṭṭhā pakāsitā eva. <hi rend="bold">sesa</hi>nti yathāvuttaṃ sukhādivibhāgato sesaṃ sāmisanirāmisādibhedaṃ vedanānupassanāyaṃ vattabbaṃ.</p>

<p rend="bodytext"><hi rend="bold">ārammaṇa…pe॰… bhedāna</hi>nti rūpādiārammaṇanānattassa nīlāditabbhedassa, chandādiadhipatinānattassa hīnāditabbhedassa, ñāṇajhānādisahajātanānattassa sasaṅkhārikāsaṅkhārikasavitakkāditabbhedassa, kāmāvacarādibhūminānattassa ukkaṭṭhamajjhimāditabbhedassa, kusalādikammanānattassa devagatisaṃvattaniyatāditabbhedassa, kaṇhasukkavipākanānattassa diṭṭhadhammavedanīyatāditabbhedassa, parittabhūmakādikiriyānānattassa tihetukāditabbhedassa vasena anupassitabbanti yojanā. <hi rend="bold">ādi</hi>-saddena savatthukāvatthukādinānattassa puggalattayasādhāraṇāditabbhedassa ca saṅgaho daṭṭhabbo. <hi rend="bold">salakkhaṇasāmaññalakkhaṇāna</hi>nti phusanāditaṃtaṃlakkhaṇānañceva aniccatādisāmaññalakkhaṇānañca vasenāti yojanā. <hi rend="bold">suññatadhammassā</hi>ti anattatāsaṅkhātasuññatāsabhāvassa. yaṃ vibhāvetuṃ <hi rend="bold">abhidhamme</hi>‘‘tasmiṃ kho pana samaye dhammā honti, khandhā hontī’’tiādinā <pb ed="P" n="2.0378"/> (dha॰ sa॰ 121) suññatāvāradesanā pavattā, taṃ pahīnameva pubbe pahīnattā, tasmā tassa tassa puna pahānaṃ na vattabbaṃ. na hi kilesā pahīyamānā ārammaṇavibhāgena pahīyanti anāgatānaṃyeva uppajjanārahānaṃ pahātabbattā, tasmā abhijjhādīnaṃ ekattha pahānaṃ vatvā itarattha na vattabbaṃ evāti imamatthaṃ dasseti <hi rend="bold">‘‘kāmañcetthā’’</hi>tiādinā. atha vā maggacittakkhaṇe ekattha pahīnaṃ sabbattha pahīnameva hotīti visuṃ visuṃ pahānaṃ na vattabbaṃ. maggena hi pahīnāti vattabbataṃ arahanti. tattha purimāya codanāya nānāpuggalaparihāro, na hi ekassa pahīnaṃ tato aññassa pahīnaṃ nāma hoti. pacchimāya nānācittakkhaṇikaparihāro. <hi rend="bold">nānācittakkhaṇe</hi>ti hi lokiyamaggacittakkhaṇeti adhippāyo. pubbabhāgamaggo hi idhādhippeto. lokiyabhāvanāya ca kāye pahīnaṃ na vedanādīsu vikkhambhitaṃ <pb ed="M" n="2.0299"/> hoti. yadipi nappavatteyya, paṭipakkhabhāvanāya suppahīnattā tattha sā ‘‘abhijjhādomanassassa appavattī’’ti na vattabbā, tasmā punapi tappahānaṃ vattabbameva. <hi rend="bold">ekattha pahīnaṃ sesesupi pahīnaṃ hotī</hi>ti lokuttarasatipaṭṭhānabhāvanaṃ, lokiyabhāvanāya vā sabbattha appavattimattaṃ sandhāya vuttaṃ. ‘‘pañcapi khandhā upādānakkhandhā loko’’ti (vibha॰ 362, 364, 366) hi <hi rend="bold">vibhaṅge</hi>catūsupi ṭhānesu vuttanti.</p>

<p rend="centre">uddesavāravaṇṇanāya līnatthappakāsanā.</p>

<p rend="title">kāyānupassanā</p>

<p rend="subhead">ānāpānapabbavaṇṇanā</p>

<p rend="bodytext" n="374"><hi rend="paranum">374</hi><hi rend="dot">.</hi> <hi rend="bold">ārammaṇavasenā</hi>ti <pb ed="V" n="2.0277"/> anupassitabbakāyādiārammaṇavasena. <hi rend="bold">catudhā bhinditvā</hi>ti uddesavasena catudhā bhinditvā. <hi rend="bold">tato</hi> catubbidhasatipaṭṭhānato ekekaṃ satipaṭṭhānaṃ <pb ed="P" n="2.0379"/> gahetvā kāyaṃ vibhajantoti pāṭhaseso.</p>

<p rend="bodytext"><hi rend="bold">kathañcā</hi>ti ettha <hi rend="bold">katha</hi>nti pakārapucchā, tena niddisiyamāne kāyānupassanāpakāre pucchati. <hi rend="bold">ca</hi>-saddo byatireko, tena uddesavārena apākaṭaṃ niddesavārena vibhāviyamānaṃ visesaṃ joteti. bāhirakesupi ito ekadesassa sambhavato <hi rend="bold">sabbappakāra</hi>ggahaṇaṃ kataṃ <hi rend="bold">‘‘sabbappakārakāyānupassanānibbattakassā’’</hi>ti, tena ye ime ānāpānapabbādivasena āgatā cuddasappakārā, tadantogadhā ca ajjhattādianupassanāppakārā, tathā kāyagatāsatisutte (ma॰ ni॰ 3.153) vuttā kesādivaṇṇasaṇṭhānakasiṇārammaṇacatukkajjhānappakārā, lokiyādippakārā ca, te sabbepi anavasesato saṅgaṇhāti. ime ca pakārā imasmiṃyeva sāsane, na ito bahiddhāti vuttaṃ <hi rend="bold">‘‘sabbappakāra…pe॰… paṭisedhano cā’’</hi>ti. tattha <hi rend="bold">tathābhāvapaṭisedhano</hi>ti sabbappakārakāyānupassanānibbattakassa puggalassa aññasāsanassa nissayabhāvapaṭisedhano, etena <hi rend="bold">idha bhikkhave</hi>ti ettha <hi rend="bold">idha</hi>-saddo antogadhaevasaddatthoti dasseti. santi hi ekapadānipi avadhāraṇāni yathā ‘‘vāyubhakkho’’ti. tenāha <hi rend="bold">‘‘idheva bhikkhave</hi> <pb ed="M" n="2.0300"/> <hi rend="bold">samaṇo’’</hi>tiādi. paripuṇṇasamaṇappakaraṇadhammo hi so puggalo, yo sabbappakārakāyānupassanānibbattako. <hi rend="bold">parappavādā</hi>ti paresaṃ aññatitthiyānaṃ nānappakārā vādā titthāyatanāni.</p>

<p rend="bodytext">araññādikasseva bhāvanānurūpasenāsanataṃ dassetuṃ <hi rend="bold">‘‘imassahī’’</hi>tiādi vuttaṃ. duddamo damathaṃ anupagato goṇo <hi rend="bold">kūṭagoṇo.</hi> dohanakāle yathā thanehi anavasesato khīraṃ na paggharati, evaṃ dohapaṭibandhinī <hi rend="bold">kūṭadhenu.</hi> rūpa-saddādike paṭicca uppajjanakaassādo <hi rend="bold">rūpārammaṇādiraso. pubbe āciṇṇārammaṇa</hi>nti pabbajjato pubbe, anādimati vā saṃsāre paricitārammaṇaṃ. <hi rend="bold">nibandheyyā</hi>ti <pb ed="P" n="2.0380"/> bandheyya. <hi rend="bold">satiyā</hi>ti sammadeva kammaṭṭhānassa sallakkhaṇavasena pavattāya satiyā. <hi rend="bold">ārammaṇe</hi>ti kammaṭṭhānārammaṇe. <hi rend="bold">daḷha</hi>nti thiraṃ, yathā satokārissa upacārappanābhedo samādhi ijjhati, tathā thāmagataṃ katvāti attho.</p>

<p rend="bodytext"><hi rend="bold">visesādhigamadiṭṭhadhammasukhavihārapadaṭṭhāna</hi>nti <pb ed="V" n="2.0278"/> sabbesaṃ buddhānaṃ, ekaccānaṃ paccekabuddhānaṃ, buddhasāvakānañca visesādhigamassa aññena kammaṭṭhānena adhigatavisesānaṃ diṭṭhadhammasukhavihārassa padaṭṭhānabhūtaṃ.</p>

<p rend="bodytext"><hi rend="bold">vatthuvijjācariyo viya bhagavā</hi> yogīnaṃ anurūpanivāsaṭṭhānupadisanato. <hi rend="bold">bhikkhu dīpisadiso</hi> araññe ekako viharitvā paṭipakkhanimmathanavasena icchitatthasādhanato <hi rend="bold">phalamuttama</hi>nti sāmaññaphalaṃ sandhāya vadati. <hi rend="bold">parakkamajavayoggabhūmi</hi>nti bhāvanussāhajavassa yoggakaraṇabhūmibhūtaṃ.</p>

<p rend="bodytext">addhānavasena pavattānaṃ assāsapassāsānaṃ vasena dīghaṃ vā assasanto, ittaravasena pavattānaṃ assāsapassāsānaṃ vasena rassaṃ vā assasantoti yojanā. <hi rend="bold">evaṃ sikkhato</hi>ti assāsapassāsānaṃ dīgharassatāpajānanasabbakāyappaṭisaṃvedanaoḷārikoḷārikapaṭippassambhanavasena bhāvanaṃ sikkhato, tathābhūto vā hutvā tisso sikkhā pavattayato. <hi rend="bold">assāsapassāsanimitte</hi>ti assāsapassāsasannissayena upaṭṭhitapaṭibhāganimitte. <hi rend="bold">assāsapassāse pariggaṇhāti</hi> rūpamukhena vipassanaṃ abhinivisanto, yo ‘‘assāsapassāsakammiko’’ti vutto. <hi rend="bold">jhānaṅgāni pariggaṇhāti</hi> arūpamukhena vipassanaṃ abhinivisanto. <hi rend="bold">vatthu nāma karajakāyo</hi> cittacetasikānaṃ pavattiṭṭhānabhāvato. <hi rend="bold">añño satto vā puggalo vā natthīti</hi> visuddhidiṭṭhi ‘‘tayidaṃ <pb ed="M" n="2.0301"/> dhammamattaṃ, na ahetukaṃ, nāpi issarādivisamahetukaṃ, atha kho avijjādihetuka’’nti addhāttayepi kaṅkhāvitaraṇena <hi rend="bold">vitiṇṇakaṅkho. </hi> ‘‘yaṃ <pb ed="P" n="2.0381"/> kiñci bhikkhu rūpa’’ntiādinā (ma॰ ni॰ 1.361; 2.113; 3.86, 89; paṭi॰ ma॰ 1.54) nayena kalāpasammasanavasena <hi rend="bold">tilakkhaṇaṃ āropetvā.</hi> udayavayānupassanādivasena <hi rend="bold">vipassanaṃ vaḍḍhento. anukkamena</hi> maggapaṭipāṭiyā.</p>

<p rend="bodytext"><hi rend="bold">‘‘parassa vā assāsapassāsakāye’’</hi>ti idaṃ sammasanavāravasenāyaṃ pāḷi pavattāti katvā vuttaṃ, samathavasena pana parassa assāsapassāsakāye appanānimittuppatti eva natthi. <hi rend="bold">aṭṭhapetvā</hi>ti antarantarā na ṭhapetvā. <hi rend="bold">aparāparaṃ sañcaraṇakālo</hi>ti ajjhattabahiddhādhammesupi nirantaraṃ vā bhāvanāya pavattanakālo <hi rend="bold">kathito. ekasmiṃ kāle panidaṃ ubhayaṃ na labbhatī</hi>ti ‘‘ajjhattaṃ, bahiddhā’’ti ca vuttaṃ idaṃ dhammadvayaṃ ghaṭitaṃ ekasmiṃ kāle ekato ārammaṇabhāvena na labbhati, ekajjhaṃ ālambituṃ na sakkāti attho.</p>

<p rend="bodytext">samudeti etasmāti <hi rend="bold">samudayo,</hi> so eva kāraṇaṭṭhena dhammoti <hi rend="bold">samudayadhammo.</hi> assāsapassāsānaṃ uppattihetu karajakāyādi, tassa anupassanasīlo <hi rend="bold">samudayadhammānupassī,</hi> taṃ pana <pb ed="V" n="2.0279"/> samudayadhammaṃ upamāya dassento <hi rend="bold">‘‘yathā nāmā’’</hi>tiādimāha. tattha <hi rend="bold">bhasta</hi>nti ruttiṃ. <hi rend="bold">gaggaranāḷi</hi>nti ukkāpanāḷiṃ. <hi rend="bold">te</hi>ti karajakāyādike. yathā assāsapassāsakāyo karajakāyādisambandhī taṃnimittatāya, evaṃ karajakāyādayopi assāsapassāsakāyasambandhino taṃnimittabhāvenāti ‘‘samudayadhammā kāyasmi’’nti vattabbataṃ labhantīti vuttaṃ <hi rend="bold">‘‘samudaya…pe॰… vuccatī’’</hi>ti. pakativācī vā <hi rend="bold">dhamma</hi>-saddo ‘‘jātidhammāna’’ntiādīsu (ma॰ ni॰ 1.131; 3.310; paṭi॰ ma॰ 1.33) viyāti kāyassa paccayasamavāye uppajjanakapakatikāyānupassī vā ‘‘samudayadhammānupassī’’ti vutto. tenāha ‘‘karajakāyañcā’’tiādi. evañca katvā <hi rend="bold">kāyasmi</hi>nti bhummavacanaṃ suṭṭhutaraṃ yujjati.</p>

<p rend="bodytext"><hi rend="bold">vayadhammānupassī</hi>ti ettha ahetukattepi vināsassa yesaṃ hetudhammānaṃ <pb ed="P" n="2.0382"/> abhāve yaṃ na hoti, tadabhāvo tassa abhāvassa hetu viya voharīyatīti upacārato karajakāyādiabhāvo assāsapassāsakāyassa vayakāraṇaṃ vutto. tenāha <hi rend="bold">‘‘yathā bhastāyā’’</hi>tiādi<pb ed="M" n="2.0302"/>. ayaṃ tāvettha paṭhamavikappavasena atthavibhāvanā. dutiyavikappavasena upacārena vināyeva attho veditabbo.</p>

<p rend="bodytext">ajjhattabahiddhānupassanā viya bhinnavatthuvisayatāya samudayavayadhammānupassanāpi ekakāle na labbhatīti āha <hi rend="bold">‘‘kālena samudayaṃ kālena vayaṃ anupassanto’’</hi>ti. ‘‘atthi kāyo’’ti <hi rend="bold">eva</hi>-saddo luttaniddiṭṭhoti <hi rend="bold">‘‘kāyova atthī’’</hi>ti vatvā avadhāraṇena nivattitaṃ dassento <hi rend="bold">‘‘na satto’’</hi>tiādimāha. tassattho – yo rūpādīsu sattavisattatāya, paresañca sajjāpanaṭṭhena, satvaguṇayogato vā <hi rend="bold">‘‘satto’’</hi>ti parehi parikappito, tassa sattanikāyassa pūraṇato ca cavanupapajjanadhammatāya galanato ca <hi rend="bold">‘‘puggalo’’</hi>ti, thīyati saṃhaññati ettha gabbhoti <hi rend="bold">‘‘itthī’’</hi>ti, puri pure bhāge seti pavattatīti <hi rend="bold">‘‘puriso’’</hi>ti, āhito ahaṃ māno etthāti <hi rend="bold">‘‘attā’’</hi>ti, attano santakabhāvena <hi rend="bold">‘‘attaniya’’</hi>nti, paro na hotīti katvā <hi rend="bold">‘‘aha’’</hi>nti, mama santakanti katvā <hi rend="bold">‘‘mamā’’</hi>ti, vuttappakāravinimutto aññoti katvā <hi rend="bold">‘‘kocī’’</hi>ti, tassa santakabhāvena <hi rend="bold">‘‘kassacī’’</hi>ti, vikappetabbo koci natthi, kevalaṃ <hi rend="bold">‘‘kāyo eva atthī’’</hi>ti. dasahipi padehi attattaniyasuññatameva kāyassa vibhāveti. <hi rend="bold">eva</hi>nti ‘‘kāyova atthī’’tiādinā vuttappakārena.</p>

<p rend="bodytext"><hi rend="bold">ñāṇapamāṇatthāyā</hi>ti kāyānupassanāñāṇaṃ paraṃ pamāṇaṃ pāpanatthāya. <hi rend="bold">satipamāṇatthāyā</hi>ti kāyapariggāhikaṃ satiṃ pavattanasatiṃ paraṃ pamāṇaṃ pāpanatthāya. imassa hi vuttanayena ‘‘atthi kāyo’’ti aparāparuppattivasena paccupaṭṭhitā sati bhiyyoso mattāya tattha ñāṇassa, satiyā ca <pb ed="V" n="2.0280"/> paribrūhanāya hoti. tenāha <hi rend="bold">‘‘satisampajaññānaṃ vuḍḍhatthāyā’’</hi>ti. imissā <pb ed="P" n="2.0383"/> bhāvanāya taṇhādiṭṭhiggāhānaṃ ujupaṭipakkhattā vuttaṃ <hi rend="bold">‘‘taṇhā…pe॰… viharatī’’</hi>ti. tathābhūto ca loke kiñcipi ‘‘aha’’nti vā ‘‘mama’’nti vā gahetabbaṃ na passati, kuto gaṇheyyāti āha <hi rend="bold">‘‘na ca kiñcī’’</hi>tiādi. <hi rend="bold">evampī</hi>ti ettha <hi rend="bold">pi</hi>-saddo heṭṭhā niddiṭṭhassa tādisassa atthassa abhāvato avuttasamuccayatthoti dassento <hi rend="bold">‘‘upari atthaṃ upādāyā’’</hi>ti āha yathā ‘‘antamaso tiracchānagatāyapi, ayampi pārājiko hotī’’ti. (pārā॰ 42) <hi rend="bold">eva</hi>nti pana niddiṭṭhākārassa paccāmasanaṃ nigamanavasena katanti āha <hi rend="bold">‘‘iminā pana…pe॰… dassetī’’</hi>ti.</p>

<p rend="bodytext">pubbabhāgasatipaṭṭhānassa <pb ed="M" n="2.0303"/> idha adhippetattā vuttaṃ <hi rend="bold">‘‘sati dukkhasacca’’</hi>nti. sā pana sati yasmiṃ attabhāve, tassa samuṭṭhāpikā taṇhā, tassāpi samuṭṭhāpikā eva nāma hoti tadabhāve abhāvatoti āha <hi rend="bold">‘‘tassā samuṭṭhāpikā purimataṇhā’’</hi>ti, yathā ‘‘saṅkhārapaccayā’’ti (ma॰ ni॰ 3.126; udā॰ 1; vibha॰ 484). taṃviññāṇabījataṃsantatisambhūto sabbopi lokiyo viññāṇappabandho ‘‘saṅkhārapaccayā viññāṇaṃ’’ tveva vuccati suttantanayena. <hi rend="bold">appavattī</hi>ti appavattinimittaṃ, ubhinnaṃ appavattiyā nimittabhūtoti attho. na pavattati etthāti vā <hi rend="bold">appavatti. ‘‘dukkhaparijānano’’</hi>tiādi ekantato catukiccasādhanavaseneva ariyamaggassa pavattīti dassetuṃ vuttaṃ. avuttasiddho hi tassa bhāvanāpaṭivedho. <hi rend="bold">catusaccavasenā</hi>ti catusaccakammaṭṭhānavasena. <hi rend="bold">ussakkitvā</hi>ti visuddhiparamparāya āruhitvā, bhāvanaṃ upari netvāti attho. <hi rend="bold">niyyānamukha</hi>nti vaṭṭadukkhato nissaraṇūpāyo.</p>

<p rend="centre">ānāpānapabbavaṇṇanā niṭṭhitā.</p>

<p rend="subhead">iriyāpathapabbavaṇṇanā</p>

<p rend="bodytext" n="375"><hi rend="paranum">375</hi><hi rend="dot">.</hi> <hi rend="bold">iriyāpathavasenā</hi>ti iriyanaṃ <hi rend="bold">iriyā,</hi> kiriyā, idha pana kāyikapayogo <pb ed="P" n="2.0384"/> veditabbo. iriyānaṃ patho pavattimaggoti <hi rend="bold">iriyāpatho,</hi> gamanādivasena pavattā sarīrāvatthā. gacchanto vā hi satto kāyena kātabbakiriyaṃ karoti ṭhito vā nisinno vā nipanno vāti, tesaṃ iriyāpathānaṃ vasena, iriyāpathavibhāgenāti attho. <hi rend="bold">puna capara</hi>nti puna ca aparaṃ, yathāvuttaānāpānakammaṭṭhānato bhiyyopi aññaṃ kāyānupassanākammaṭṭhānaṃ kathemi, suṇāthāti vā adhippāyo<pb ed="V" n="2.0281"/>. <hi rend="bold">‘‘gacchanto vā’’</hi>tiādi gamanādimattajānanassa, gamanādigatavisesajānanassa ca sādhāraṇavacanaṃ, tattha gamanādimattajānanaṃ na idha nādhippetaṃ, gamanādigatavisesajānanaṃ pana adhippetanti taṃ vibhajitvā dassetuṃ <hi rend="bold">‘‘tattha kāma’’</hi>ntiādi vuttaṃ. <hi rend="bold">sattūpaladdhi</hi>nti ‘‘satto atthī’’ti upaladdhiṃ sattaggāhaṃ. <hi rend="bold">na pajahati</hi> na pariccajati ‘‘ahaṃ gacchāmi, mama gamana’’nti gāhasabbhāvato. tato eva <hi rend="bold">attasaññaṃ</hi> ‘‘atthi attā kārako vedako’’ti evaṃ pavattaṃ viparītasaññaṃ <pb ed="M" n="2.0304"/> <hi rend="bold">na ugghāṭeti</hi> nāpaneti appaṭipakkhabhāvato, ananubrūhanato vā. evaṃ bhūtassa cassa kuto kammaṭṭhānādibhāvoti āha <hi rend="bold">‘‘kammaṭṭhānaṃ vā satipaṭṭhānabhāvanā vā na hotī’’</hi>ti. <hi rend="bold">‘‘imassa panā’’</hi>tiādi sukkapakkho, tassa vuttavipariyāyena attho veditabbo. tameva hi atthaṃ vivarituṃ <hi rend="bold">‘‘idañhī’’</hi>tiādi vuttaṃ.</p>

<p rend="bodytext">tattha <hi rend="bold">ko gacchatī</hi>ti sādhanaṃ, kiriyañca avinibbhuttaṃ katvā gamanakiriyāya kattupucchā, sā kattubhāvavisiṭṭhaattapaṭikkhepatthā dhammamattasseva gamanasiddhidassanato. <hi rend="bold">kassa gamana</hi>nti tamevatthaṃ pariyāyantarena vadati sādhanaṃ, kiriyañca vinibbhuttaṃ katvā gamanakiriyāya akattusambandhībhāvavibhāvanato. paṭikkhepatthañhi antonītaṃ katvā ubhayatthaṃ kiṃ-saddo pavatto. <hi rend="bold">kiṃ kāraṇā</hi>ti pana paṭikkhittakattukāya <pb ed="P" n="2.0385"/> gamanakiriyāya aviparītakāraṇapucchā. idañhi gamanaṃ nāma attā manasā saṃyujjati, mano indriyehi, indriyāni attehīti evamādi micchākāraṇavinimuttaanurūpapaccayahetuko dhammānaṃ pavattiākāraviseso. tenāha <hi rend="bold">‘‘tatthā’’</hi>tiādi.</p>

<p rend="bodytext"><hi rend="bold">na koci satto vā puggalo vā gacchati</hi> dhammamattasseva gamanasiddhito, tabbinimuttassa ca kassaci abhāvato. idāni dhammamattasseva gamanasiddhiṃ dassetuṃ <hi rend="bold">‘‘cittakiriyāvāyodhātuvipphārenā’’</hi>tiādi vuttaṃ. tattha cittakiriyā ca sā, vāyodhātuyā vipphāro vipphandanañcāti cittakiriyāvāyodhātuvipphāro, tena. ettha ca cittakiriyaggahaṇena anindriyabaddhavāyodhātuvipphāraṃ nivatteti, vāyodhātuvipphāraggahaṇena cetanāvacīviññattibhedaṃ cittakiriyaṃ nivatteti, ubhayena pana kāyaviññattiṃ vibhāveti. <hi rend="bold">‘‘gacchatī’’</hi>ti vatvā yathā pavattamāne kāye ‘‘gacchatī’’ti vohāro hoti, taṃ dassetuṃ <hi rend="bold">‘‘tasmā’’</hi>tiādi vuttaṃ. <hi rend="bold">ta</hi>nti gantukāmatāvasena pavattacittaṃ. <hi rend="bold">vāyaṃ janetī</hi>ti vāyodhātuadhikaṃ rūpakalāpaṃ uppādeti, adhikatā cettha sāmatthiyato, na pamāṇato. gamanacittasamuṭṭhitaṃ sahajātarūpakāyassa thambhanasandhāraṇacalanānaṃ paccayabhūtena ākāravisesena pavattamānaṃ vāyodhātuṃ sandhāyāha <hi rend="bold">‘‘vāyo viññattiṃ janetī’’</hi>ti. adhippāyasahabhāvī hi vikāro viññatti. yathāvuttaadhikabhāveneva ca vāyogahaṇaṃ<pb ed="V" n="2.0282"/>, na vāyodhātuyā eva janakabhāvato, aññathā viññattiyā <pb ed="M" n="2.0305"/> upādāyarūpabhāvo durupapādo siyā. <hi rend="bold">purato abhinīhāro</hi> puratobhāgena kāyassa pavattanaṃ, yo ‘‘abhikkamo’’ti vuccati.</p>

<p rend="bodytext"><hi rend="bold">‘‘eseva nayo’’</hi>ti atidesena saṅkhepato vatvā tamatthaṃ vivarituṃ <hi rend="bold">‘‘tatrāpi hī’’</hi>tiādi vuttaṃ. <hi rend="bold">koṭito paṭṭhāyā</hi>ti heṭṭhimakoṭito <pb ed="P" n="2.0386"/> paṭṭhāya pādatalato paṭṭhāya. <hi rend="bold">ussitabhāvo</hi>ti ubbiddhabhāvo.</p>

<p rend="bodytext"><hi rend="bold">evaṃ pajānato</hi>ti evaṃ cittakiriyavāyodhātuvipphāreneva gamanādi hotīti pajānato. <hi rend="bold">tassa</hi> evaṃ pajānanāya nicchayagamanatthaṃ <hi rend="bold">‘‘evaṃ hotī’’</hi>ti vicāraṇā <hi rend="bold">vuccati</hi> loke yathābhūtaṃ ajānantehi micchābhinivesavasena, lokavohāravasena vā. <hi rend="bold">atthi panā</hi>ti attano evaṃ vīmaṃsanavasena pucchāvacanaṃ. <hi rend="bold">natthī</hi>ti nicchayavasena sattassa paṭikkhepavacanaṃ. <hi rend="bold">‘‘yathā panā’’</hi>tiādi tasseva atthassa upamāya vibhāvanaṃ, taṃ suviññeyyameva.</p>

<p rend="bodytext"><hi rend="bold">nāvā mālutavegenā</hi>ti <hi rend="bold">yathā</hi> acetanā nāvā vātavegena desantaraṃ <hi rend="bold">yāti, yathā</hi> ca acetano <hi rend="bold">tejanaṃ</hi> kaṇḍo <hi rend="bold">jiyāvegena</hi> desantaraṃ <hi rend="bold">yāti, tathā</hi> acetano <hi rend="bold">kāyo vātāhato</hi> yathāvuttavāyunā nīto desantaraṃ <hi rend="bold">yātī</hi>ti evaṃ upamāsaṃsandanaṃ veditabbaṃ. sace pana koci vadeyya ‘‘yathā nāvātejanānaṃ pellakassa purisassa vasena desantaragamanaṃ, evaṃ kāyassāpī’’ti, hotu, evaṃ icchito vāyamattho yathā hi nāvātejanānaṃ saṃhatalakkhaṇasseva purisassa vasena gamanaṃ, na asaṃhatalakkhaṇassa, evaṃ kāyassāpīti. kā no hāni, bhiyyopi dhammamattatāva patiṭṭhaṃ labhati, na purisavādo. tenāha <hi rend="bold">‘‘yantasuttavasenā’’</hi>tiādi.</p>

<p rend="bodytext">tattha <hi rend="bold">payutta</hi>nti heṭṭhā vuttanayena gamanādikiriyāvasena paccayehi payojitaṃ. <hi rend="bold">ṭhātī</hi>ti tiṭṭhati. <hi rend="bold">etthā</hi>ti imasmiṃ loke. <hi rend="bold">vinā hetupaccaye</hi>ti gantukāmatācittataṃsamuṭṭhānavāyodhātuādihetupaccayehi vinā. <hi rend="bold">tiṭṭhe</hi>ti tiṭṭheyya. <hi rend="bold">vaje</hi>ti vajeyya gaccheyya ko nāmāti sambandho. paṭikkhepattho cettha <hi rend="bold">kiṃ</hi>-saddoti hetupaccayavirahena ṭhānagamanapaṭikkhepamukhena <pb ed="M" n="2.0306"/> sabbāyapi dhammappavattiyā paccayādhīnavuttitāvibhāvanena attasuññatā viya aniccadukkhatāpi vibhāvitāti daṭṭhabbā.</p>

<p rend="bodytext"><hi rend="bold">paṇihito</hi>ti yathā yathā paccayehi pakārehi nihito <pb ed="P" n="2.0387"/> ṭhapito. <hi rend="bold">sabbasaṅgāhikavacana</hi>nti sabbesampi <pb ed="V" n="2.0283"/> catunnaṃ iriyāpathānaṃ ekajjhaṃ saṅgaṇhanavacanaṃ, pubbe visuṃ visuṃ iriyāpathānaṃ vuttattā idaṃ nesaṃ ekajjhaṃ gahetvā vacananti attho. purimanayo vā iriyāpathappadhāno vuttoti tattha kāyo appadhāno anunipphādīti idha kāyaṃ padhānaṃ, apadhānañca iriyāpathaṃ anunipphādiṃ katvā dassetuṃ dutiyanayo vuttoti evampettha dvinnaṃ nayānaṃ viseso veditabbo. <hi rend="bold">ṭhito</hi>ti pavatto.</p>

<p rend="bodytext">iriyāpathapariggaṇhanampi iriyāpathavato kāyasseva pariggaṇhanaṃ tassa avatthāvisesabhāvatoti vuttaṃ <hi rend="bold">‘‘iriyāpathapariggaṇhanena kāye kāyānupassī viharatī’’</hi>ti. tenevettha rūpakkhandhavaseneva samudayādayo uddhaṭā. esa nayo sesavāresupi. <hi rend="bold">ādinā</hi>ti ettha <hi rend="bold">ādi</hi>-saddena yathā ‘‘taṇhāsamudayā kammasamudayā āhārasamudayā’’ti nibbattilakkhaṇaṃ passantopi rūpakkhandhassa udayaṃ passatīti ime cattāro ākārā saṅgayhanti, evaṃ ‘‘avijjānirodhā’’ti ādayopi pañca ākārā saṅgahitāti daṭṭhabbā. sesaṃ vuttanayameva.</p>

<p rend="centre">iriyāpathapabbavaṇṇanā niṭṭhitā.</p>

<p rend="subhead">catusampajaññapabbavaṇṇanā</p>

<p rend="bodytext" n="376"><hi rend="paranum">376</hi><hi rend="dot">.</hi> <hi rend="bold">catusampajaññavasenā</hi>ti samantato pakārehi, pakaṭṭhaṃ vā savisesaṃ jānātīti sampajāno, sampajānassa bhāvo sampajaññaṃ, tathāpavattaṃ ñāṇaṃ, hatthavikārādibhedabhinnattā cattāri sampajaññāni samāhaṭāni catusampajaññaṃ, tassa vasena. <hi rend="bold">‘‘abhikkante’’tiādīni sāmaññaphale</hi> (dī॰ ni॰ aṭṭha॰ 1.214; dī॰ ni॰ ṭī॰ 1.214 vākyakhandhepi) <hi rend="bold">vaṇṇitāni,</hi> na puna vaṇṇetabbāni, tasmā taṃtaṃsaṃvaṇṇanāya līnatthappakāsanāpi tattha vihitanayeneva gahetabbā. ‘‘abhikkante paṭikkante sampajānakārī hotī’’tiādi vacanato abhikkamādigatacatusampajaññapariggaṇhanena rūpakāyassevettha samudayadhammānupassitādi adhippetoti āha <hi rend="bold">‘‘rūpakkhandhasseva samudayo ca vayo ca</hi> <pb ed="M" n="2.0307"/> <hi rend="bold">nīharitabbo’’</hi>ti. rūpadhammānaṃyeva hi pavattiākāravisesā abhikkamādayoti. sesaṃ vuttanayameva.</p>

<p rend="centre">catusampajaññapabbavaṇṇanā niṭṭhitā.</p>

<p rend="subhead">paṭikkūlamanasikārapabbavaṇṇanā</p>

<p rend="bodytext" n="377"><hi rend="paranum">377</hi><hi rend="dot">.</hi> <hi rend="bold">paṭikkūlamanasikāravasenā</hi>ti <pb ed="P" n="2.0388"/><pb ed="V" n="2.0284"/> jigucchanīyatāya paṭikūlameva paṭikkūlaṃ, yo paṭikkūlasabhāvo paṭikkūlākāro, tassa manasi karaṇavasena. antarenāpi hi bhāvavācinaṃ saddaṃ bhāvattho viññāyati yathā ‘‘paṭassa sukka’’nti. yasmā <hi rend="bold">visuddhimagge</hi> (visuddhi॰ 1.182) <hi rend="bold">vuttaṃ,</hi> tasmā tattha, taṃsaṃvaṇṇanāyañca (visuddhi॰ ṭī॰ 1.182 ādayo) vuttanayena ‘‘imameva kāya’’nti ādīnamattho veditabbo.</p>

<p rend="bodytext">vatthādīhi pasibbakākārena bandhitvā kataṃ āvāṭanaṃ <hi rend="bold">putoḷi. </hi> nānākārā ekasmiṃ ṭhāne sammissāti ettāvatā nānāvaṇṇānaṃ kesādīnañca upameyyatā. <hi rend="bold">vibhūtakālo</hi>ti paṇṇattiṃ samatikkamitvā kesādīnaṃ asubhākārassa upaṭṭhitakālo. iti-saddassa ākāratthataṃ dassento ‘‘eva’’nti vatvā taṃ ākāraṃ sarūpato dassento <hi rend="bold">‘‘kesādipariggaṇhanenā’’</hi>tiādimāha. kesādisaññitānañhi asucibhāvānaṃ paramaduggandhajegucchapaṭikkūlākārassa samudayato anupassanā idha kāyānupassanāti. sesaṃ vuttanayameva.</p>

<p rend="centre">paṭikkūlamanasikārapabbavaṇṇanā niṭṭhitā.</p>

<p rend="subhead">dhātumanasikārapabbavaṇṇanā</p>

<p rend="bodytext" n="378"><hi rend="paranum">378</hi><hi rend="dot">.</hi> <hi rend="bold">dhātumanasikāravasenā</hi>ti pathavīdhātuādikā catasso dhātuyo ārabbha pavattabhāvanāmanasikāravasena, catudhātuvavatthānavasenāti attho. dhātumanasikāro, dhātukammaṭṭhānaṃ, catudhātuvavatthānanti hi atthato ekaṃ. <hi rend="bold">goghātako</hi>ti jīvikatthāya gunnaṃ ghātako. <hi rend="bold">antevāsiko</hi>ti kammakaraṇavasena tassa samīpavāsī taṃ nissāya jīvanako<pb ed="M" n="2.0308"/>. <hi rend="bold">vinivijjhitvā</hi>ti ekasmiṃ ṭhāne aññamaññaṃ vinivijjhitvā. <hi rend="bold">mahāpathānaṃ vemajjhaṭṭhānasaṅkhāte</hi>ti catunnaṃ mahāpathānaṃ tāya <pb ed="P" n="2.0389"/> eva vinivijjhanaṭṭhānatāya vemajjhasaṅkhāte. yasmā te cattāro mahāpathā catūhi disāhi āgantvā tattha samohitā viya honti, tasmā taṃ ṭhānaṃ catumahāpathaṃ, tasmiṃ <hi rend="bold">catumahāpathe.</hi> ṭhita-saddo ‘‘ṭhito vā’’tiādīsu (dī॰ ni॰ 1.263; a॰ ni॰ 5.28) ṭhānasaṅkhātairiyāpathasamaṅgitāya, ṭhā-saddassa vā gatinivattiatthatāya aññattha ṭhapetvā gamanaṃ sesairiyāpathasamaṅgitāya <pb ed="V" n="2.0285"/> bodhako, idha pana yathā tathā rūpakāyassa pavattiākārabodhako adhippetoti āha <hi rend="bold">‘‘catunnaṃ iriyāpathānaṃ yena kenaci ākārena ṭhitattā yathā ṭhita’’</hi>nti. tattha <hi rend="bold">ākārenā</hi>ti ṭhānādinā rūpakāyassa pavattiākārena. ṭhānādayo hi iriyāpathasaṅkhātāya kiriyāya patho pavattimaggoti ‘‘iriyāpatho’’ti vuccantīti vutto vāyamattho. <hi rend="bold">yathāṭhita</hi>nti yathāpavattaṃ, yathāvuttaṃ ṭhānamevettha paṇidhānanti adhippetanti āha <hi rend="bold">‘‘yathā ṭhitattā ca yathāpaṇihita’’</hi>nti. <hi rend="bold">‘‘ṭhita’’</hi>nti vā kāyassa ṭhānasaṅkhātairiyāpathasamāyogaparidīpanaṃ, <hi rend="bold">‘‘paṇihita’’</hi>nti tadaññairiyāpathasamāyogaparidīpanaṃ. <hi rend="bold">‘‘ṭhita’’</hi>nti vā kāyasaṅkhātānaṃ rūpadhammānaṃ tasmiṃ tasmiṃ khaṇe sakiccavasena avaṭṭhānaparidīpanaṃ, <hi rend="bold">paṇihita</hi>nti paccayavasena tehi tehi paccayehi pakārato nihitaṃ paṇihitanti evampettha attho veditabbo. <hi rend="bold">paccavekkhatī</hi>ti pati pati avekkhati, ñāṇacakkhunā vinibbhujjitvā visuṃ visuṃ passati.</p>

<p rend="bodytext">idāni vuttamevatthaṃ bhāvatthavibhāvanavasena dassetuṃ <hi rend="bold">‘‘yathā goghātakassā’’</hi>tiādi vuttaṃ. tattha <hi rend="bold">posentassā</hi>ti maṃsūpacayaparibrūhanāya kuṇḍakabhattakappāsaṭṭhiādīhi saṃvaḍḍhentassa. <hi rend="bold">vadhitaṃ mata</hi>nti hiṃsitaṃ hutvā mataṃ. <hi rend="bold">mata</hi>nti ca matamattaṃ. tenevāha <hi rend="bold">‘‘tāvadevā’’</hi>ti. <hi rend="bold">gāvīti saññā na antaradhāyatī</hi>ti yāni aṅgapaccaṅgāni <pb ed="P" n="2.0390"/> yathāsanniviṭṭhāni upādāya gāvīsamaññā matamattāyapi gāviyā tesaṃ taṃsannivesassa avinaṭṭhattā. vilīyanti bhijjanti vibhujjantīti <hi rend="bold">bīlā,</hi> bhāgā va-kārassa ba-kāraṃ, ikārassa ca īkāraṃ katvā. <hi rend="bold">bīlaso</hi>ti bīlaṃ bīlaṃ katvā. <hi rend="bold">vibhajitvā</hi>ti aṭṭhisaṅghātato maṃsaṃ vivecetvā, tato vā vivecitaṃ maṃsaṃ bhāgaso katvā. tenevāha <hi rend="bold">‘‘maṃsasaññā pavattatī’’</hi>ti. <hi rend="bold">pabbajitassāpi</hi> apariggahitakammaṭṭhānassa. <hi rend="bold">ghanavinibbhoga</hi>nti santatisamūhakiccaghanānaṃ vinibbhujjanaṃ vivecanaṃ. <hi rend="bold">dhātuso</hi> <pb ed="M" n="2.0309"/> <hi rend="bold">paccavekkhato</hi>ti ghanavinibbhogakaraṇena dhātuṃ dhātuṃ pathavīādidhātuṃ visuṃ visuṃ katvā paccavekkhantassa. <hi rend="bold">sattasaññā</hi>ti attānudiṭṭhivasena pavattā sattasaññāti vadanti, vohāravasena pavattasattasaññāyapi tadā antaradhānaṃ yuttameva yāthāvato ghanavinibbhogassa sampādanato. evañhi sati yathāvuttaopammatthena upameyyattho aññadatthu saṃsandati sameti. tenevāha <hi rend="bold">‘‘dhātuvaseneva cittaṃ santiṭṭhatī’’</hi>ti. <hi rend="bold">dakkho</hi>ti cheko taṃtaṃsamaññāya kusalo ‘‘yathājāte sūnasmiṃ naṅguṭṭhakhuravisāṇādivante aṭṭhimaṃsādiavayavasamudāye avibhatte gāvīsamaññā, na vibhatte. vibhatte pana aṭṭhimaṃsādiavayavasamaññā’’ti jānanato. <hi rend="bold">catumahāpatho viya catuiriyāpatho</hi>ti gāviyā ṭhitacatumahāpatho viya kāyassa pavattimaggabhūto catubbidho iriyāpatho yasmā <hi rend="bold">visuddhimagge</hi> (visuddhi॰ 1.305) <hi rend="bold">vitthāritā,</hi> tasmā tattha, taṃsaṃvaṇṇanāyañca (visuddhi॰ ṭī॰ 1.306) vuttanayena veditabbo. sesaṃ vuttanayameva.</p>

<p rend="centre">dhātumanasikārapabbavaṇṇanā niṭṭhitā.</p>

<p rend="subhead">navasivathikapabbavaṇṇanā</p>

<p rend="bodytext" n="379"><hi rend="paranum">379</hi><hi rend="dot">.</hi> sivathikāya <pb ed="V" n="2.0286"/> apaviddhauddhumātakādipaṭisaṃyuttānaṃ odhiso pavattānaṃ kathānaṃ, tadabhidheyyānañca uddhumātakādiasubhabhāgānaṃ sivathikapabbānīti saṅgītikārehi gahitasamaññā<pb ed="P" n="2.0391"/>. tenāha <hi rend="bold">‘‘sivathikapabbehi vibhajitu’’</hi>nti. maritvā ekāhātikkantaṃ <hi rend="bold">ekāhamataṃ. uddhaṃ jīvitapariyādānā</hi>ti jīvitakkhayato upari maraṇato paraṃ. <hi rend="bold">samuggatenā</hi>ti samuṭṭhitena. <hi rend="bold">uddhumātattā</hi>ti uddhaṃ uddhaṃ dhumātattā sūnattā. setarattehi viparibhinnaṃ vimissitaṃ nīlaṃ <hi rend="bold">vinīlaṃ,</hi> purimavaṇṇavipariṇāmabhūtaṃ vā nīlaṃ <hi rend="bold">vinīlaṃ. vinīlameva vinīlaka</hi>nti ka-kārena padavaḍḍhanaṃ anatthantarato yathā ‘‘pītakaṃ lohitaka’’nti (dha॰ sa॰ 616). <hi rend="bold">paṭikkūlattā</hi>ti jigucchanīyattā. <hi rend="bold">kucchitaṃ vinīlanti vinīlaka</hi>nti kucchanattho vā ayaṃ ka-kāroti dassetuṃ vuttaṃ yathā ‘‘pāpako kittisaddo abbhuggacchatī’’ti. (dī॰ ni॰ 3.316; a॰ ni॰ 5.213; mahāva॰ 285) <hi rend="bold">paribhinnaṭṭhānehi</hi> kākakaṅkādīhi. <hi rend="bold">vissandamānapubba</hi>nti vissavantapubbaṃ, tahaṃ tahaṃ paggharantapubbanti attho. <hi rend="bold">tathābhāva</hi>nti vissandamānapubbabhāvaṃ.</p>

<p rend="bodytext"><hi rend="bold">so</hi> <pb ed="M" n="2.0310"/> <hi rend="bold">bhikkhū</hi>ti yo ‘‘passeyya sarīraṃ sivathikāya chaḍḍita’’nti vutto, so bhikkhu. <hi rend="bold">upasaṃharati</hi> sadisataṃ. <hi rend="bold">‘‘ayampi kho’’</hi>tiādi upasaṃharaṇākāradassanaṃ. <hi rend="bold">āyū</hi>ti rūpajīvitindriyaṃ, arūpajīvitindriyaṃ panettha viññāṇagatikameva. <hi rend="bold">usmā</hi>ti kammajatejo. <hi rend="bold">evaṃ pūtikasabhāvoyevā</hi>ti evaṃ ativiya duggandhajegucchapaṭikkūlapūbhikasabhāvo eva, na āyuādīnaṃ avigame viya mattasoti adhippāyo. ediso bhavissatīti <hi rend="bold">evaṃbhāvī</hi>ti āha <hi rend="bold">‘‘evaṃ uddhumātādibhedo bhavissatī’’</hi>ti.</p>

<p rend="bodytext"><hi rend="bold">luñcitvā luñcitvā</hi>ti uppāṭetvā uppāṭetvā. <hi rend="bold">sāvasesamaṃsalohitayutta</hi>nti sabbaso akhāditattā tahaṃ tahaṃ sesena appāvasesena maṃsalohitena yuttaṃ. ‘‘aññena hatthaṭṭhika’’nti avisesena hatthaṭṭhikānaṃ vippakiṇṇatā jotitāti anavasesato tesaṃ vippakiṇṇataṃ dassento <hi rend="bold">‘‘catusaṭṭhibhedampī’’</hi>tiādimāha<pb ed="P" n="2.0392"/>.</p>

<p rend="bodytext"><hi rend="bold">terovassikānī</hi>ti tirovassaṃ gatāni, tāni pana saṃvaccharaṃ vītivattāni hontīti āha <hi rend="bold">‘‘atikkantasaṃvaccharānī’’</hi>ti. purāṇatāya ghanabhāvavigamena vicuṇṇatā idha pūtibhāvoti so yathā hoti, taṃ dassento <hi rend="bold">‘‘abbhokāse’’</hi>tiādimāha. <hi rend="bold">terovassikānevā</hi>ti saṃvaccharamattātikkantāni <pb ed="V" n="2.0287"/> eva. khajjamānatādivasena dutiyasivathikapabbādīnaṃ vavatthāpitattā vuttaṃ <hi rend="bold">‘‘khajjamānatādīnaṃ vasena yojanā kātabbā’’</hi>ti.</p>

<p rend="centre">navasivathikapabbavaṇṇanā niṭṭhitā.</p>

<p rend="bodytext"><hi rend="bold">imāneva dve</hi>ti avadhāraṇena appanākammaṭṭhānaṃ tattha niyameti aññapabbesu tadabhāvato. yato hi eva-kāro, tato aññattha niyameti, tena pabbadvayassa vipassanākammaṭṭhānatāpi appaṭisiddhā daṭṭhabbā aniccatādidassanato. saṅkhāresu ādīnavavibhāvanāni sivathikapabbānīti āha <hi rend="bold">‘‘sivathikānaṃ ādīnavānupassanāvasena vuttattā’’</hi>ti. iriyāpathapabbādīnaṃ appanāvahatā pākaṭā evāti <hi rend="bold">‘‘sesāni dvādasapī’’</hi>ti vuttaṃ. yaṃ panettha atthato avibhattaṃ. taṃ suviññeyyameva.</p>

<p rend="centre">kāyānupassanāvaṇṇanā niṭṭhitā.</p>

<p rend="title">vedanānupassanāvaṇṇanā</p>

<p rend="bodytext" n="380"><hi rend="paranum">380</hi><hi rend="dot">.</hi> <hi rend="bold">sukhaṃ</hi> <pb ed="M" n="2.0311"/> <hi rend="bold">vedana</hi>nti ettha sukhayatīti <hi rend="bold">sukhā.</hi> sampayuttadhamme, kāyañca laddhassāde karotīti attho. suṭṭhu vā khādati, khanati vā kāyikaṃ, cetasikañcābādhanti <hi rend="bold">sukhā. </hi> ‘‘sukaraṃ okāsadānaṃ etissāti <hi rend="bold">sukhā’’</hi>ti apare. vedayati ārammaṇarasaṃ anubhavatīti <hi rend="bold">vedanā. vedayamāno</hi>ti anubhavamāno. <hi rend="bold">‘‘kāma’’</hi>ntiādīsu yaṃ vattabbaṃ, taṃ iriyāpathapabbe vuttanayameva. sampajānassa vediyanaṃ <hi rend="bold">sampajānavediyanaṃ.</hi></p>

<p rend="bodytext"><hi rend="bold">vatthuārammaṇā</hi>ti rūpādiārammaṇā. rūpādiārammaṇañhettha vedanāya pavattiṭṭhānatāya ‘‘vatthū’’ti adhippetaṃ<pb ed="P" n="2.0393"/>. <hi rend="bold">assā</hi>ti bhaveyya. dhammavinimuttassa kattu abhāvato dhammasseva kattubhāvaṃ dassento <hi rend="bold">‘‘vedanāva vedayatī’’</hi>ti āha. <hi rend="bold">‘‘vohāramattaṃ hotī’’</hi>ti etena ‘‘sukhaṃ vedanaṃ vedayamāno sukhaṃ vedanaṃ vedayāmī’’ti idaṃ vohāramattanti dasseti.</p>

<p rend="bodytext"><hi rend="bold">nitthunanto</hi>ti balavato vedanāvegassa nirodhane ādīnavaṃ disvā tassa avasaradānavasena nitthunanto<pb ed="V" n="2.0288"/>. vegasandhāraṇe hi atimahantaṃ dukkhaṃ uppajjatīti aññampi vikāraṃ uppādeyya, tena thero <hi rend="bold">aparāparaṃ parivattati. vīriyasamathaṃ yojetvā</hi>ti adhivāsanavīriyassa adhimattattā tassa hāpanavasena samādhinā samarasatāpādanena vīriyasamathaṃ yojetvā. <hi rend="bold">saha paṭisambhidāhī</hi>ti lokuttarapaṭisambhidāhi saha. ariyamaggakkhaṇe hi paṭisambhidānaṃ asammohavasena adhigamo, atthapaṭisambhidāya pana ārammaṇakaraṇavasenapi. lokiyānampi vā sati uppattikāle tattha samatthataṃ sandhāyāha <hi rend="bold">‘‘saha paṭisambhidāhī’’</hi>ti. <hi rend="bold">samasīsī</hi>ti vārasamasīsī hutvā, paccavekkhaṇavārassa anantaravāre parinibbāyīti attho.</p>

<p rend="bodytext"><hi rend="bold">yathā ca sukhaṃ, evaṃ dukkha</hi>nti yathā ‘‘sukhaṃ ko vedayatī’’tiādinā sampajānavediyanaṃ sandhāya vuttaṃ, evaṃ dukkhampi. tattha dukkhayatīti <hi rend="bold">dukkhā,</hi> sampayuttadhamme, kāyañca pīḷeti vibādhatīti attho. duṭṭhuṃ vā khādati, khanati kāyikaṃ, cetasikañca sātanti <hi rend="bold">dukkhā.</hi> ‘‘dukkaraṃ okāsadānaṃ etissāti <hi rend="bold">dukkhā’’</hi>ti apare. <hi rend="bold">arūpakammaṭṭhāna</hi>nti arūpapariggahaṃ, arūpadhammamukhena vipassanābhinivesananti attho. <hi rend="bold">na pākaṭaṃ hoti</hi> phassassa, cittassa ca avibhūtākārattā. tenāha <hi rend="bold">‘‘andhakāraṃ viya khāyatī’’</hi>ti. <hi rend="bold">‘‘na pākaṭaṃ</hi> <pb ed="P" n="2.0394"/> <hi rend="bold">hotī’’</hi>ti ca <pb ed="M" n="2.0312"/> idaṃ tādise puggale sandhāya vuttaṃ, tesaṃ ādito vedanāva vibhūtatarā hutvā upaṭṭhāti. evañhi yaṃ vuttaṃ <hi rend="bold">sakkapañhavaṇṇanā</hi> dīsu ‘‘phasso pākaṭo hoti, viññāṇaṃ pākaṭaṃ hotī’’ti, (dī॰ ni॰ aṭṭha॰ 2.359) taṃ avirodhitaṃ hoti. vedanāvasena kathiyamānaṃ kammaṭṭhānaṃ pākaṭaṃ hotīti yojanā. <hi rend="bold">‘‘vedanānaṃ uppattipākaṭatāyā’’</hi>ti ca idaṃ sukhadukkhavedanānaṃ vasena vuttaṃ. tāsañhi pavatti oḷārikā, na itarāya. tadubhayaggahaṇamukhena vā gahetabbattā itarāyapi pavatti viññūnaṃ pākaṭā evāti ‘‘vedanāna’’nti avisesaggahaṇaṃ daṭṭhabbaṃ. <hi rend="bold">sakkapañhe vuttanayeneva veditabbo,</hi> tasmā tattha vattabbo atthaviseso tattha līnatthappakāsaniyaṃ vuttanayeneva gahetabbo.</p>

<p rend="bodytext">pubbe ‘‘vatthuṃ ārammaṇaṃ katvā vedanāva vedayatī’’ti vedanāya ārammaṇādhīnavuttitāya ca anattatāya ca pajānanaṃ vuttaṃ, idāni tassā aniccatādipajānanaṃ dassento <hi rend="bold">‘‘ayaṃ aparopi pajānanapariyāyo’’</hi>ti āha. yathā ekasmiṃ khaṇe cittadvayassa asambhavo ekajjhaṃ anekantapaccayābhāvato, evaṃ vedanādvayassa visiṭṭhārammaṇavuttito cāti āha <hi rend="bold">‘‘sukhavedanākkhaṇe dukkhāya vedanāya abhāvato’’</hi>ti. nidassanamattañcetaṃ tadā upekkhāvedanāyapi abhāvato, tena sukhavedanākkhaṇe bhūtapubbānaṃ itaravedanānaṃ hutvāabhāvapajānanena sukhavedanāyapi hutvā abhāvo ñāto eva hotīti tassā pākaṭabhāvameva dassento <hi rend="bold">‘‘imissā ca</hi> <pb ed="V" n="2.0289"/> <hi rend="bold">sukhāya vedanāya ito paṭhamaṃ</hi> <hi rend="bold">abhāvato’’</hi>ti <pb ed="P" n="2.0395"/> āha, eteneva ca tāsampi vedanānaṃ pākaṭabhāvo dassitoti daṭṭhabbaṃ. tenāha <hi rend="bold">‘‘vedanā nāma aniccā adhuvā vipariṇāmadhammā’’</hi>ti. <hi rend="bold">anicca</hi>ggahaṇena hi vedanānaṃ viddhaṃsanabhāvo dassito viddhaste aniccatāya suviññeyyattā. <hi rend="bold">adhuva</hi>ggahaṇena pākaṭabhāvo tassa asadābhāvitādibhāvanato. <hi rend="bold">vipariṇāma</hi>ggahaṇena dukkhabhāvo tassa aññathattadīpanato, tena sukhāpi vedanā dukkhā, pageva itarāti tissannampi vedanānaṃ dukkhatā dassitā hoti. iti ‘‘yadaniccaṃ dukkhaṃ, taṃ ekantato anattā’’ti tīsupi vedanāsu lakkhaṇattayapajānanā jotitāti daṭṭhabbaṃ. tenāha <hi rend="bold">‘‘itiha tattha sampajāno hotī’’</hi>ti.</p>

<p rend="bodytext">idāni <pb ed="M" n="2.0313"/> tamatthaṃ suttena (ma॰ ni॰ 2.205) sādhetuṃ <hi rend="bold">‘‘vuttampi ceta’’</hi>ntiādimāha. tattha <hi rend="bold">neva tasmiṃ samaye dukkhaṃ vedanaṃ vedetī</hi>ti tasmiṃ sukhavedanāsamaṅgisamaye neva dukkhaṃ vedanaṃ vedeti niruddhattā, anuppannattā ca yathākkamaṃ atītānāgatānaṃ. paccuppannāya pana asambhavo vutto eva. sakiccakkhaṇamattāvaṭṭhānato <hi rend="bold">aniccā.</hi> samecca sambhuyya paccayehi katattā <hi rend="bold">saṅkhatā.</hi> vatthārammaṇādipaccayaṃ paṭicca uppannattā <hi rend="bold">paṭiccasamuppannā.</hi> khayavayapalujjananirujjhanapakatitāya <hi rend="bold">khayadhammā vayadhammā virāgadhammā nirodhadhammā</hi>ti daṭṭhabbā.</p>

<p rend="bodytext">kilesehi āmasitabbato <hi rend="bold">āmisaṃ</hi> nāma, pañca kāmaguṇā, ārammaṇakaraṇavasena saha āmisehīti <hi rend="bold">sāmisaṃ.</hi> tenāha <hi rend="bold">‘‘pañcakāmaguṇāmisanissitā’’</hi>ti.</p>

<p rend="bodytext"><hi rend="bold">ito para</hi>nti ‘‘atthi vedanā’’ti evamādi pāḷiṃ sandhāyāha <hi rend="bold">‘‘kāyānupassanāyaṃ vuttanayamevā’’</hi>ti.</p>

<p rend="centre">vedanānupassanāvaṇṇanā niṭṭhitā.</p>

<p rend="subhead">cittānupassanāvaṇṇanā</p>

<p rend="bodytext" n="381"><hi rend="paranum">381</hi><hi rend="dot">.</hi> sampayogavasena <pb ed="P" n="2.0396"/> pavattamānena saha rāgenāti <hi rend="bold">sarāgaṃ.</hi> tenāha <hi rend="bold">‘‘lobhasahagata’’</hi>nti. <hi rend="bold">vītarāga</hi>nti ettha kāmaṃ sarāgapadapaṭiyoginā vītarāgapadena bhavitabbaṃ, sammasanacārassa pana adhippetattā tebhūmakasseva gahaṇanti <hi rend="bold">‘‘lokiyakusalābyākata’’</hi>nti vatvā <hi rend="bold">‘‘idaṃ panā’’</hi>tiādinā tameva <pb ed="V" n="2.0290"/> adhippāyaṃ vivarati. <hi rend="bold">sesāni</hi> dve dosamūlāni, dve mohamūlānīti <hi rend="bold">cattāri akusalacittāni.</hi> tesañhi rāgena sampayogābhāvato nattheva sarāgatā, taṃnimittakatāya pana siyā taṃsahitakāle soti nattheva vītarāgatāpīti dukkhavinimuttatā evettha labbhatīti āha <hi rend="bold">‘‘neva purimapadaṃ na pacchimapadaṃ bhajantī’’</hi>ti. yadi evaṃ padesikaṃ pajānanaṃ āpajjatīti? nāpajjati, dukantarapariyāpannattā tesaṃ. ye pana ‘‘paṭipakkhabhāve agayhamāne sampayogābhāvo evettha pamāṇaṃ ekaccaabyākatānaṃ viyā’’ti icchanti, tesaṃ matena sesākusalacittānampi dutiyapadasaṅgaho veditabbo<pb ed="M" n="2.0314"/>. dutiyadukepi vuttanayena attho veditabbo. akusalamūlesu saha moheneva vattatīti samohanti āha <hi rend="bold">‘‘vicikicchāsahagatañceva uddhaccasahagatañcā’’</hi>ti. yasmā cettha ‘‘saheva mohenāti samoha’’nti purimapadāvadhāraṇampi labbhatiyeva, tasmā vuttaṃ <hi rend="bold">‘‘yasmā panā’’</hi>tiādi. yathā pana atimūḷhatāya pāṭipuggalikanayena savisesamohavantatāya ‘‘momūhacitta’’nti vattabbato vicikicchāuddhaccasahagatadvayaṃ visesato ‘‘samoha’’nti vuccati, na tathā sesākusalacittānīti <hi rend="bold">‘‘vaṭṭantiyevā’’</hi>ti sāsaṅkaṃ vadati. sampayogavasena thinamiddhena anupatitaṃ anugatanti <hi rend="bold">thinamiddhānupatitaṃ,</hi> pañcavidhaṃsasaṅkhārikākusalacittaṃ saṅkucitacittaṃ, <hi rend="bold">saṅkucitacittaṃ nāma</hi> ārammaṇe saṅkocanavasena pavattanato. paccayavisesavasena thāmajātena uddhaccena sahagataṃ saṃsaṭṭhanti <hi rend="bold">uddhaccasahagataṃ,</hi> aññathā sabbampi akusalacittaṃ <pb ed="P" n="2.0397"/> uddhaccasahagatamevāti. <hi rend="bold">pasaṭacittaṃ</hi> nāma ārammaṇe savisesaṃ vikkhepavasena visaṭabhāvena pavattanato.</p>

<p rend="bodytext">kilesavikkhambhanasamatthatāya vipulaphalatāya ca dīghasantānatāya ca mahantabhāvaṃ gataṃ, mahantehi vā uḷāracchandādīhi gataṃ paṭipannanti <hi rend="bold">mahaggataṃ,</hi> taṃ pana rūpārūpabhūmigataṃ tato mahantassa loke abhāvato. tenāha <hi rend="bold">‘‘rūpārūpāvacara’’</hi>nti. tassa cettha paṭiyogī parittaṃ evāti āha <hi rend="bold">‘‘amahaggatanti kāmāvacara’’</hi>nti. attānaṃ uttarituṃ samatthehi saha uttarehīti<hi rend="bold"> sauttaraṃ.</hi> tappaṭipakkhena <hi rend="bold">anuttaraṃ.</hi> tadubhayaṃ upādāyupādāya veditabbanti āha <hi rend="bold">‘‘sauttaranti kāmāvacara</hi>ntiādi. paṭipakkhavikkhambhanasamatthena samādhinā sammadeva āhitaṃ <hi rend="bold">samāhitaṃ. </hi> tenāha <hi rend="bold">‘‘yassā’’</hi>tiādi. <hi rend="bold">yassā</hi>ti yassa cittassa. yathāvuttena samādhinā na samāhitanti <hi rend="bold">asamāhitaṃ.</hi> tenāha <hi rend="bold">‘‘ubhayasamādhirahita’’</hi>nti. tadaṅgavimuttiyā <hi rend="bold">vimuttaṃ,</hi> kāmāvacarakusalacittaṃ, vikkhambhanavimuttiyā <hi rend="bold">vimuttaṃ,</hi> mahaggatacittanti tadubhayaṃ sandhāyāha <hi rend="bold">‘‘tadaṅgavikkhambhanavimuttīhi vimutta’’</hi>nti. yattha tadubhayavimutti natthi, taṃ ubhayavimuttirahitanti gayhamāne lokuttaracittepi siyāsaṅkāti taṃ nivattanatthaṃ <hi rend="bold">‘‘samuccheda…pe॰… okāsova natthī’’</hi>ti āha. okāsabhāvo ca <pb ed="V" n="2.0291"/> sammasanacārassa adhippetattā veditabbo. yaṃ panettha atthato avibhattaṃ, taṃ heṭṭhā vuttanayattā uttānameva.</p>

<p rend="centre">cittānupassanāvaṇṇanā niṭṭhitā.</p>

<p rend="title">dhammānupassanā</p>

<p rend="subhead">nīvaraṇapabbavaṇṇanā</p>

<p rend="bodytext" n="382"><hi rend="paranum">382</hi><hi rend="dot">.</hi> pahātabbādidhammavibhāgadassanavasena <pb ed="M" n="2.0315"/> pañcadhā dhammānupassanā niddiṭṭhāti ayamattho pāḷito eva viññāyatīti tamatthaṃ ulliṅgento <hi rend="bold">‘‘pañcavidhena dhammānupassanaṃ kathetu’’</hi>nti āha. yadi evaṃ kasmā nīvaraṇādivaseneva niddiṭṭhanti? vineyyajjhāsayato. yesañhi <pb ed="P" n="2.0398"/> veneyyānaṃ pahātabbadhammesu paṭhamaṃ nīvaraṇāni vibhāgena vattabbāni, tesaṃ vasenettha bhagavatā paṭhamaṃ nīvaraṇesu dhammānupassanā kathitā. tathā hi kāyānupassanāpi samathapubbaṅgamā desitā, tato pariññeyyesu khandhesu, āyatanesu ca bhāvetabbesu bojjhaṅgesu, pariññeyyādivibhāgesu saccesu ca uttarā desanā, tasmā cettha samathabhāvanāpi yāvadeva vipassanatthā icchitā. vipassanāpadhānā, vipassanābahulā ca satipaṭṭhānadesanāti tassā vipassanābhinivesavibhāgena desitabhāvaṃ vibhāvento <hi rend="bold">‘‘apicā’’</hi>tiādimāha. tattha khandhāyatanadukkhasaccavasena missakapariggahakathanaṃ daṭṭhabbaṃ. <hi rend="bold">saññāsaṅkhārakkhandhapariggahampī</hi>ti <hi rend="bold">pi</hi>-saddena sakalapañcupādānakkhandhapariggahaṃ sampiṇḍeti itaresaṃ tadantogadhattā.</p>

<p rend="bodytext">‘‘kaṇhasukkadhammānaṃ yuganandhatā natthī’’ti pajānanakāle abhāvā <hi rend="bold">‘‘abhiṇhasamudācāravasenā’’</hi>ti vuttaṃ. <hi rend="bold">saṃvijjamāna</hi>nti attano santāne upalabbhamānaṃ. <hi rend="bold">yathā</hi>ti yenākārena, so pana <hi rend="bold">‘‘kāmacchandassa uppādo hotī’’</hi>ti vuttattā kāmacchandassa kāraṇākārova, atthato kāraṇamevāti āha <hi rend="bold">‘‘yena kāraṇenā’’</hi>ti. <hi rend="bold">ca</hi>-saddo vakkhamānatthasamuccayattho.</p>

<p rend="bodytext"><hi rend="bold">tatthā</hi>ti ‘‘yathā cā’’tiādinā vuttapade. <hi rend="bold">subhampī</hi>ti kāmacchandopi. so hi attano gahaṇākārena <hi rend="bold">‘‘subha’’</hi>nti vutto, tenākārena pavattanakassa aññassa kāmacchandassa nimittattā <hi rend="bold">‘‘nimitta’’</hi>nti <pb ed="V" n="2.0292"/> ca. iṭṭhaṃ, iṭṭhākārena vā gayhamānaṃ rūpādi <hi rend="bold">subhārammaṇaṃ.</hi> ākaṅkhitassa hitasukhassa pattiyā anupāyabhūto manasikāro <hi rend="bold">anupāyamanasikāro. ta</hi>nti ayonisomanasikāraṃ<pb ed="P" n="2.0399"/>. <hi rend="bold">tatthā</hi>ti tasmiṃ sabhāgahetubhūte, ārammaṇabhūte ca duvidhe subhanimitte. <hi rend="bold">āhāro</hi>ti paccayo attano phalaṃ āharatīti katvā.</p>

<p rend="bodytext"><hi rend="bold">asubha</hi>nti <pb ed="M" n="2.0316"/> asubhajjhānaṃ uttarapadalopena, taṃ pana dasasu aviññāṇakaasubhesu ca kesādīsu saviññāṇakaasubhesu ca pavattaṃ daṭṭhabbaṃ. kesādīsu hi saññā ‘‘asubhasaññā’’ti <hi rend="bold">girimānandasutte</hi> (a॰ ni॰ 10.60) vuttā. ettha ca catubbidhassa ayonisomanasikārassa, yonisomanasikārassa ca gahaṇaṃ niravasesadassanatthaṃ katanti daṭṭhabbaṃ, tesu pana asubhesu ‘‘subha’’nti, ‘‘asubha’’nti ca manasikāro idhādhippeto, tadanukūlattā pana itare pīti.</p>

<p rend="bodytext">ekādasasu asubhesu paṭikkūlākārassa uggaṇhanaṃ, yathā vā tattha uggahanimittaṃ uppajjati, tathā paṭipatti <hi rend="bold">asubhanimittassa uggaho. </hi> upacārappanāvahāya asubhabhāvanāya anuyuñjanā <hi rend="bold">asubhabhāvanānuyogo.</hi> ‘‘bhojane mattaññuno mitāhārassa thinamiddhābhibhavābhāvā otāraṃ alabhamāno kāmacchando pahīyatī’’ti vadanti, ayameva ca attho niddesepi vuccati. yo pana bhojanassa paṭikkūlataṃ, tabbipariṇāmassa tadādhārassa tassa ca upanissayabhūtassa ativiya jegucchataṃ, kāyassa ca āhāraṭṭhitikattaṃ sammadeva jānāti, so sabbaso bhojane pamāṇassa jānanena <hi rend="bold">bhojanemattaññū</hi> nāma. tādisassa hi kāmacchando pahīyateva.</p>

<p rend="bodytext"><hi rend="bold">asubhakammikatissatthero</hi> dantaṭṭhidassāvī. <hi rend="bold">pahīnassā</hi>ti vikkhambhanavasena pahīnassa. ito paresupi evarūpesu ṭhānesu eseva nayo. abhidhammapariyāyena (dha॰ sa॰ 1159, 1503) sabbopi lobho kāmacchandanīvaraṇanti āha <hi rend="bold">‘‘arahattamaggenā’’</hi>ti.</p>

<p rend="bodytext"><hi rend="bold">paṭighampi</hi> purimuppannaṃ <hi rend="bold">paṭighanimittaṃ</hi> <pb ed="P" n="2.0400"/> parato uppajjanakassa paṭighassa kāraṇanti katvā.</p>

<p rend="bodytext">mejjati siniyhatīti <hi rend="bold">mitto,</hi> hitesī puggalo, tasmiṃ mitte bhavā, mittassa vā esāti mettā, hitesitā, tassā <hi rend="bold">mettāya. appanāpi upacāropi vaṭṭati</hi> sādhāraṇavacanabhāvato. <hi rend="bold">‘‘cetovimuttī’’</hi>ti <pb ed="V" n="2.0293"/> vutte <hi rend="bold">appanāva</hi> vaṭṭati appanaṃ appattāya paṭipakkhato suṭṭhu muccanassa abhāvato. <hi rend="bold">ta</hi>nti yonisomanasikāraṃ. <hi rend="bold">tatthā</hi>ti mettāya. <hi rend="bold">bahulaṃ pavattayato</hi>ti bahulīkāravato.</p>

<p rend="bodytext">sattesu <pb ed="M" n="2.0317"/> mettāyanassa hitūpasaṃhārassa uppādanaṃ pavattanaṃ <hi rend="bold">mettānimittassa uggaho,</hi> paṭhamuppanno mettāmanasikāro parato uppajjanakassa kāraṇabhāvato mettāmanasikārova <hi rend="bold">mettānimittaṃ.</hi> kammameva sakaṃ etesanti <hi rend="bold">kammassakā,</hi> sattā, tabbhāvo <hi rend="bold">kammassakatā,</hi> kammadāyādatā. dosamettāsu yāthāvato ādīnavānisaṃsānaṃ paṭisaṅkhānaṃ vīmaṃsā idha <hi rend="bold">paṭisaṅkhānaṃ.</hi> mettāvihārikalyāṇamittavantatā idha <hi rend="bold">kalyāṇamittatā. odissakaanodissakadisāpharaṇāna</hi>nti (odhisakaanodhisakadisāpharaṇānaṃ ma॰ ni॰ aṭṭha॰ 1.115) attaatipiyasahāyamajjhattaverivasena odissakatā, sīmāsambhede kate anodissakatā. ekādidisāpharaṇavasena disāpharaṇatā mettāya uggahaṇe veditabbā. vihāraracchāgāmādivasena vā odissakadisāpharaṇaṃ. vihārādiuddesarahitaṃ puratthimādidisāvasena anodissakadisāpharaṇanti evaṃ dvidhā uggahaṇaṃ sandhāya <hi rend="bold">‘‘odissakaanodissakadisāpharaṇāna’’</hi>nti vuttaṃ. <hi rend="bold">uggaho</hi>ti ca yāva upacārā daṭṭhabbo. uggahitāya āsevanā <hi rend="bold">bhāvanā.</hi> tattha sabbe sattā, pāṇā, bhūtā, puggalā, attabhāvapariyāpannāti etesaṃ vasena pañcavidhā, ekekasmiṃ averā hontu<pb ed="P" n="2.0401"/>, abyāpajjhā, anīghā, sukhī attānaṃ pariharantūti catudhā pavattito vīsatividhā anodissakapharaṇā mettā. sabbā itthiyo, purisā, ariyā, anariyā, devā, manussā, vinipātikāti sattodhikaraṇavasena pavattā sattavidhā, aṭṭhavīsati vidhā vā, dasahi disāhi disodhikaraṇavasena pavattā dasavidhā, ekekāya vā disāya sattādiitthādiaverādibhedena asītādhikacatusatappabhedā ca odhiso pharaṇā veditabbā.</p>

<p rend="bodytext">yena ayonisomanasikārena aratiādikāni uppajjanti, so aratiādīsu ayonisomanasikāro. tena nipphādetabbe hi idaṃ bhummaṃ. esa nayo ito paresupi. ukkaṇṭhitā pantasenāsanesu, adhikusaladhammesu ca uppajjanabhāvariñcanā. <hi rend="bold">kāyavinamanā</hi>ti karajakāyassa virūpenākārena namanā. <hi rend="bold">līnākāro</hi>ti saṅkocāpatti.</p>

<p rend="bodytext">kusaladhammapaṭipattiyā paṭṭhapanasabhāvatāya, tappaṭipakkhānaṃ visosanasabhāvatāya ca <hi rend="bold">ārambhadhātu</hi>ādito pavattavīriyanti āha <hi rend="bold">‘‘paṭhamārambhavīriya’’</hi>nti. yasmā paṭhamārambhamattassa kosajjavidhamanaṃ, thāmagamanañca <pb ed="M" n="2.0318"/> natthi, tasmā vuttaṃ <hi rend="bold">‘‘kosajjato nikkhantatāya tato balavatara’’</hi>nti<pb ed="V" n="2.0294"/>. yasmā pana aparāparuppattiyā laddhāsevanaṃ uparūpari visesaṃ āvahantaṃ ativiya thāmagatameva hoti, tasmā vuttaṃ <hi rend="bold">‘‘paraṃ paraṃ ṭhānaṃ akkamanato tatopi balavatara’’</hi>nti.</p>

<p rend="bodytext"><hi rend="bold">atibhojane nimittaggāho</hi>ti atibhojane thinamiddhassa nimittaggāho<pb ed="P" n="2.0402"/>, ettake bhutte taṃ bhojanaṃ thinamiddhassa kāraṇaṃ hoti, ettake na hotīti thinamiddhassa kāraṇākāraṇagāho hotīti attho. byatirekavasena cetaṃ vuttaṃ, tasmā ‘‘ettake bhutte taṃ bhojanaṃ thinamiddhassa kāraṇaṃ na hotī’’ti bhojane mattaññutā ca atthato dassitāti daṭṭhabbaṃ. tenāha <hi rend="bold">‘‘catupañca…pe॰… na hotī’’</hi>ti. <hi rend="bold">divā sūriyāloka</hi>nti divā gahitanimittaṃ sūriyālokaṃ rattiyaṃ <hi rend="bold">manasi karontassāpī</hi>ti evamettha attho veditabbo. dhutaṅgānaṃ vīriyanissitattā vuttaṃ <hi rend="bold">‘‘dhutaṅganissitasappāyakathāyapī’’</hi>ti.</p>

<p rend="bodytext">kukkuccampi katākatānusocanavasena pavattamānaṃ cetaso avūpasamāvahatāya uddhaccena samānalakkhaṇamevāti <hi rend="bold">‘‘avūpasamo nāma avūpasantākāro, uddhaccakukkuccamevetaṃ atthato’’</hi>ti vuttaṃ.</p>

<p rend="bodytext">bahussutassa ganthato, atthato ca suttādīni vicārentassa tabbahulavihārino atthavedādipaṭilābhasabbhāvato vikkhepo na hotīti, yathāvidhipaṭipattiyā, yathānurūpapatikārappavattiyā ca katākatānusocanañca na hotīti <hi rend="bold">‘‘bāhusaccenapi…pe॰… uddhaccakukkuccaṃ pahīyatī’’</hi>ti āha. yadaggena bāhusaccena uddhaccakukkuccaṃ pahīyati, tadaggena paripucchakatāvinayapakataññutāhipi taṃ pahīyatīti daṭṭhabbaṃ. vuddhasevitā ca vuddhasīlitaṃ āvahatīti cetovūpasamakarattā uddhaccakukkuccappahānakārī vuttā. vuddhattaṃ pana anapekkhitvā kukkuccavinodakā vinayadharā kalyāṇamittā vuttāti daṭṭhabbā. vikkhepo ca pabbajitānaṃ yebhuyyena kukkuccahetuko hotīti ‘‘kappiyākappiyaparipucchābahulassā’’tiādinā vinayanayeneva paripucchakatādayo niddiṭṭhā. <hi rend="bold">pahīne uddhaccakukkucce</hi>ti <pb ed="P" n="2.0403"/> niddhāraṇe bhummaṃ. <hi rend="bold">kukkuccassa</hi> domanassasahagatattā <hi rend="bold">anāgāmimaggena āyatiṃ anuppādo</hi> vutto.</p>

<p rend="bodytext">tiṭṭhati <pb ed="M" n="2.0319"/> pavattati etthāti <hi rend="bold">ṭhānīyā</hi> vicikicchāya ṭhānīyā <hi rend="bold">vicikicchāṭhānīyā,</hi> vicikicchāya kāraṇabhūtā dhammā, tiṭṭhatīti vā <hi rend="bold">ṭhānīyā,</hi> vicikicchā ṭhānīyā etissāti <hi rend="bold">vicikicchāṭhānīyā,</hi> atthato vicikicchā eva. sā hi purimuppannā parato uppajjanakavicikicchāya sabhāgahetutāya asādhāraṇaṃ kāraṇaṃ.</p>

<p rend="bodytext"><hi rend="bold">kusalākusalā</hi>ti <pb ed="V" n="2.0295"/> kosallasambhūtaṭṭhena kusalā, tappaṭipakkhato akusalā. ye akusalā, te <hi rend="bold">sāvajjā, asevitabbā, hīnā</hi> ca. ye kusalā, te <hi rend="bold">anavajjā, sevitabbā,</hi> <hi rend="bold">paṇītā</hi> ca. kusalā vā hīnehi chandādīhi āraddhā <hi rend="bold">hīnā,</hi> paṇītehi <hi rend="bold">paṇītā. kaṇhā</hi>ti kāḷakā cittassa apabhassarabhāvakaraṇā. <hi rend="bold">sukkā</hi>ti odātā cittassa pabhassarabhāvakaraṇā. kaṇhābhijātihetuto vā <hi rend="bold">kaṇhā.</hi> sukkābhijātihetuto <hi rend="bold">sukkā. </hi> te eva <hi rend="bold">sappaṭibhāgā.</hi> kaṇhā hi ujuvipaccanīkatāya sukkasappaṭibhāgā, tathā sukkāpi itarehi. atha vā kaṇhasukkā ca sappaṭibhāgā ca <hi rend="bold">kaṇhasukkasappaṭibhāgā.</hi> sukhā hi vedanā dukkhāya vedanāya sappaṭibhāgā, dukkhā ca vedanā sukhāya vedanāya sappaṭibhāgāti.</p>

<p rend="bodytext">kāmaṃ bāhusaccaparipucchakatāhi sabbāpi aṭṭhavatthukā vicikicchā pahīyati, tathāpi ratanattayavicikicchāmūlikā sesavicikicchāti katvā āha <hi rend="bold">‘‘tīṇi ratanāni ārabbhā’’</hi>ti. ratanattayaguṇāvabodhe ‘‘satthari kaṅkhatī’’tiādi (dha॰ sa॰ 1008, 1123, 1167, 1241, 1263, 1270; vibha॰ 915) vicikicchāya asambhavoti. vinaye pakataññutā ‘‘sikkhāya kaṅkhatī’’ti vuttāya vicikicchāya pahānaṃ karotīti āha <hi rend="bold">‘‘vinaye ciṇṇavasībhāvassāpī’’</hi>ti. <hi rend="bold">okappaniyasaddhāsaṅkhātaadhimokkhabahulassā</hi>ti <pb ed="P" n="2.0404"/> saddheyyavatthuno anupavisanasaddhāsaṅkhātaadhimokkhena adhimuccanabahulassa, <hi rend="bold">adhimuccana</hi>ñca adhimokkhuppādanamevāti daṭṭhabbaṃ, saddhāya vā ninnapoṇatāadhimutti <hi rend="bold">adhimokkho.</hi></p>

<p rend="bodytext"><hi rend="bold">samudayavayā</hi>ti samudayavayadhammā. <hi rend="bold">subhanimittaasubhanimittādīsū</hi>ti ‘‘subhanimittādīsu asubhanimittādīsū’’ti <hi rend="bold">ādi</hi>-saddo paccekaṃ yojetabbo. tattha paṭhamena ādi-saddena paṭighanimittādīnaṃ saṅgaho, dutiyenamettācetovimuttiādīnaṃ. sesamettha yaṃ vattabbaṃ, taṃ vuttanayameva.</p>

<p rend="centre">nīvaraṇapabbavaṇṇanā niṭṭhitā.</p>

<p rend="subhead">khandhapabbavaṇṇanā</p>

<p rend="bodytext" n="383"><hi rend="paranum">383</hi><hi rend="dot">.</hi> upādānehi <pb ed="M" n="2.0320"/> ārammaṇakaraṇādivasena upādātabbā vā khandhā <hi rend="bold">upādānakkhandhā.</hi></p>

<p rend="bodytext"><hi rend="bold">iti</hi> <pb ed="V" n="2.0296"/> <hi rend="bold">rūpa</hi>nti ettha <hi rend="bold">iti</hi>-saddo idaṃ-saddena samānatthoti adhippāyenāha <hi rend="bold">‘‘idaṃ rūpa’’</hi>nti. tayidaṃ sarūpaggahaṇabhāvato anavasesapariyādānaṃ hotīti āha <hi rend="bold">‘‘ettakaṃ rūpaṃ, na ito paraṃ rūpaṃ atthī’’</hi>ti. <hi rend="bold">itī</hi>ti vā pakāratthe nipāto, tasmā <hi rend="bold">‘‘iti rūpa’’</hi>nti iminā bhūtupādādivasena yattako rūpassa pabhedo, tena saddhiṃ rūpaṃ anavasesato pariyādiyitvā dasseti. <hi rend="bold">sabhāvato</hi>ti ruppanasabhāvato, cakkhādivaṇṇādisabhāvato ca. <hi rend="bold">vedanādīsupī</hi>ti ettha ‘‘ayaṃ vedanā, ettakā vedanā, na ito paraṃ vedanā atthīti sabhāvato vedanaṃ pajānātī’’tiādinā, <hi rend="bold">sabhāvato</hi>ti ca ‘‘anubhavanasabhāvato, sātādisabhāvato cā’’ti evamādinā yojetabbaṃ. sesaṃ vuttanayattā suviññeyyameva.</p>

<p rend="centre">khandhapabbavaṇṇanā niṭṭhitā.</p>

<p rend="subhead">āyatanapabbavaṇṇanā</p>

<p rend="bodytext" n="384"><hi rend="paranum">384</hi><hi rend="dot">.</hi> <hi rend="bold">chasu ajjhattikabāhiresū</hi>ti ‘‘chasu ajjhattikesu chasu bāhiresū’’ti ‘‘chasū’’ti padaṃ paccekaṃ yojetabbaṃ. kasmā panetāni ubhayāni chaḷeva vuttāni? chaviññāṇakāyuppattidvārārammaṇavavatthānato. cakkhuviññāṇavīthiyā pariyāpannassa hi viññāṇakāyassa cakkhāyatanameva uppattidvāraṃ, rūpāyatanameva ca ārammaṇaṃ, tathā itarāni itaresaṃ, chaṭṭhassa pana bhavaṅgamanasaṅkhāto manāyatanekadeso <pb ed="P" n="2.0405"/> uppattidvāraṃ, asādhāraṇañca dhammāyatanaṃ ārammaṇaṃ. cakkhatīti <hi rend="bold">cakkhu,</hi> rūpaṃ assādeti, vibhāveti cāti attho. suṇātīti <hi rend="bold">sotaṃ.</hi> ghāyatīti <hi rend="bold">ghānaṃ.</hi> jīvitanimittatāya raso <hi rend="bold">jīvitaṃ,</hi> taṃ jīvitaṃ avhāyatīti <hi rend="bold">jivhā.</hi> kucchitānaṃ sāsavadhammānaṃ āyo uppattidesoti <hi rend="bold">kāyo.</hi> munāti ārammaṇaṃ vijānātīti <hi rend="bold">mano.</hi> rūpayati vaṇṇavikāraṃ āpajjamānaṃ hadayaṅgatabhāvaṃ pakāsetīti <hi rend="bold">rūpaṃ.</hi> sappati attano paccayehi harīyati sotaviññeyyabhāvaṃ gamīyatīti <hi rend="bold">saddo.</hi> gandhayati attano vatthuṃ sūcetīti <hi rend="bold">gandho</hi><pb ed="M" n="2.0321"/>. rasanti taṃ sattā assādentīti <hi rend="bold">raso. </hi> phusīyatīti <hi rend="bold">phoṭṭhabbaṃ.</hi> attano sabhāvaṃ dhārentīti <hi rend="bold">dhammā.</hi> sabbāni pana āyānaṃ tananādiatthena <hi rend="bold">āyatanāni. </hi> ayamettha saṅkhepo, vitthāro pana <hi rend="bold">visuddhimaggasaṃvaṇṇanāyaṃ</hi> (visuddhi॰ 2.510, 511, 512; visuddhi॰ ṭī॰ 2.510) vuttanayeneva veditabbo.</p>

<p rend="bodytext"><hi rend="bold">cakkhuñca</hi> <pb ed="V" n="2.0297"/> <hi rend="bold">pajānātī</hi>ti (dī॰ ni॰ 2.384; ma॰ ni॰ 1.117) ettha <hi rend="bold">cakkhu</hi> nāma pasādacakkhu, na sasambhāracakkhu, nāpi dibbacakkhuādikanti āha <hi rend="bold">cakkhupasāda</hi>nti. yaṃ sandhāya vuttaṃ ‘‘yaṃ cakkhu catunnaṃ mahābhūtānaṃ upādāya pasādo’’ti. (dha॰ sa॰ 596) <hi rend="bold">ca</hi>-saddo vakkhamānatthasamuccayattho. <hi rend="bold">yāthāvasarasalakkhaṇavasenā</hi>ti aviparītassa attano rasassa ceva lakkhaṇassa ca vasena, rūpesu āviñchanakiccassa ceva rūpābhighātārahabhūtapasādalakkhaṇassa ca daṭṭhukāmatānidānakammasamuṭṭhānabhūtapasādalakkhaṇassa ca vasenāti attho. atha vā <hi rend="bold">yāthāvasarasalakkhaṇavasenā</hi>ti yāthāvasarasavasena ceva lakkhaṇavasena ca, <hi rend="bold">yāthāvasaraso</hi>ti <pb ed="P" n="2.0406"/> ca aviparītasabhāvo veditabbo. so hi rasīyati aviraddhapaṭivedhavasena assādīyati ramīyatīti ‘‘raso’’ti vuccati, tasmā salakkhaṇavasenāti vuttaṃ hoti. <hi rend="bold">lakkhaṇavasenā</hi>ti aniccādisāmaññalakkhaṇavasena.</p>

<p rend="bodytext">‘‘cakkhuñca paṭicca rūpe ca uppajjati cakkhuviññāṇa’’ntiādīsu (ma॰ ni॰ 1.204, 400; ma॰ ni॰ 3.421, 425, 426; saṃ॰ ni॰ 2.43, 45; 2.4.60) samuditāniyeva rūpāyatanāni cakkhuviññāṇuppattihetu, na visuṃ visunti imassa atthassa jotanatthaṃ ‘‘rūpe cā’’ti puthuvacanaggahaṇaṃ, tāya eva ca desanāgatiyā kāmaṃ idhāpi ‘‘rūpe ca pajānātī’’ti vuttaṃ, rūpabhāvasāmaññena pana sabbaṃ ekajjhaṃ gahetvā <hi rend="bold">bahiddhā catusamuṭṭhānikarūpañcā</hi>ti ekavacanavasena attho. <hi rend="bold">sarasalakkhaṇa vasenā</hi>ti cakkhuviññāṇassa visayabhāvakiccassa vasena ceva cakkhupaṭihananalakkhaṇassa vasena cāti yojetabbaṃ.</p>

<p rend="bodytext"><hi rend="bold">ubhayaṃ paṭiccā</hi>ti cakkhuṃ upanissayapaccayavasena paccayabhūtaṃ, rūpe ārammaṇādhipatiārammaṇūpanissayavasena paccayabhūte ca paṭicca. kāmaṃ ayaṃ suttantasaṃvaṇṇanā, nippariyāyakathā nāma abhidhammasannissitā evāti abhidhammanayeneva saṃyojanāni dassento <hi rend="bold">‘‘kāmarāga…pe॰… avijjāsaṃyojana’’</hi>nti <pb ed="M" n="2.0322"/> āha. tattha kāmesu rāgo, kāmo ca so rāgo cāti vā <hi rend="bold">kāmarāgo.</hi> so eva bandhanaṭṭhena <hi rend="bold">saṃyojanaṃ.</hi> ayañhi yassa saṃvijjati, taṃ puggalaṃ vaṭṭasmiṃ saṃyojeti bandhati iti dukkhena sattaṃ, bhavādike vā bhavantarādīhi, kammunā vā vipākaṃ saṃyojeti bandhatīti <hi rend="bold">saṃyojanaṃ. </hi> evaṃ paṭighasaṃyojaṃādīnampi yathārahamattho vattabbo. <hi rend="bold">sarasalakkhaṇavasenā</hi>ti ettha pana sattassa vaṭṭato anissajjanasaṅkhātassa attano kiccassa ceva yathāvuttabandhanasaṅkhātassa lakkhaṇassa ca vasenāti yojetabbaṃ.</p>

<p rend="bodytext">bhavassādadiṭṭhissādanivattanatthaṃ <pb ed="P" n="2.0407"/> <hi rend="bold">kāmassāda</hi>ggahaṇaṃ. <hi rend="bold">assādayato</hi>ti abhiramantassa. <hi rend="bold">abhinandato</hi>ti <pb ed="V" n="2.0298"/> sappītikataṇhāvasena nandantassa. padadvayenāpi balavato kāmarāgassa paccayabhūtā kāmarāguppatti vuttā. esa nayo sesesupi. <hi rend="bold">aniṭṭhārammaṇe</hi>ti ettha ‘‘āpāthagate’’ti vibhattivipariṇāmanavasena ‘‘āpāthagata’’nti padaṃ ānetvā sambandhitabbaṃ. <hi rend="bold">etaṃ ārammaṇa</hi>nti etaṃ evaṃsukhumaṃ evaṃdubbibhāgaṃ ārammaṇaṃ. <hi rend="bold">‘‘niccaṃ dhuva’’</hi>nti idaṃ nidassanamattaṃ. ‘‘ucchijjissati vinassissatīti gaṇhato’’ti evamādīnampi saṅgaho icchitabbo. paṭhamāya sakkāyadiṭṭhiyā anurodhavasena <hi rend="bold">‘‘satto nu kho’’</hi>ti, itarāya anurodhavasena <hi rend="bold">‘‘sattassa nu kho’’</hi>ti <hi rend="bold">vicikicchato.</hi> attattaniyādigāhānugatā hi vicikicchā diṭṭhiyā asati abhāvato. <hi rend="bold">bhavaṃ patthentassā</hi>ti ‘‘īdise sampattibhave yasmā amhākaṃ idaṃ iṭṭhaṃ rūpārammaṇaṃ sulabhaṃ jātaṃ, tasmā āyatimpi ediso, ito vā uttaritaro sampattibhavo bhaveyyā’’ti bhavaṃ nikāmentassa. <hi rend="bold">evarūpa</hi>nti evarūpaṃ rūpaṃ. taṃsadise hi tabbohāravasenevaṃ vuttaṃ. bhavati hi taṃsadisesu tabbohāro yathā ‘‘sā eva tittirī, tāni eva osadhānī’’ti. <hi rend="bold">usūyato</hi>ti usūyaṃ issaṃ uppādayato. <hi rend="bold">aññassa maccharāyato</hi>ti aññena asādhāraṇabhāvakaraṇena macchariyaṃ karoto. <hi rend="bold">sabbeheva</hi> yathāvuttehi navahi saṃyojanehi.</p>

<p rend="bodytext"><hi rend="bold">tañca kāraṇa</hi>nti subhanimittapaṭighanimittādivibhāgaṃ iṭṭhāniṭṭhādirūpārammaṇañceva tajjāyonisomanasikārañcāti <pb ed="P" n="2.0408"/> tassa tassa saṃyojanassa kāraṇaṃ. avikkhambhitāsamūhatabhūmiladdhuppannaṃ taṃ sandhāya <hi rend="bold">‘‘appahīnaṭṭhena uppannassā’’</hi>ti vuttaṃ. vattamānuppannatā samudācāraggahaṇeneva gahitā. <hi rend="bold">yena kāraṇenā</hi>ti yena vipassanāsamathabhāvanāsaṅkhātena kāraṇena<pb ed="M" n="2.0323"/>. tañhi tassa tadaṅgavasena ceva vikkhambhanavasena ca pahānakāraṇaṃ. issāmacchariyānaṃ apāyagamanīyatāya paṭhamamaggavajjhatā vuttā. yadi evaṃ ‘‘tiṇṇaṃ saṃyojanānaṃ parikkhayā sotāpanno hotī’’ti (a॰ ni॰ 4.241) suttapadaṃ kathanti? taṃ suttantapariyāyena vuttaṃ. yathānulomasāsanā hi suttantadesanā, ayaṃ pana abhidhammanayena saṃvaṇṇanāti nāyaṃ dosoti. <hi rend="bold">oḷārikassā</hi>ti thūlassa, yato abhiṇhasamuppattipariyuṭṭhānatibbatāva hoti. <hi rend="bold">aṇusahagatassā</hi>ti vuttappakārābhāvena aṇubhāvaṃ sukhumabhāvaṃ gatassa. uddhaccasaṃyojanassapettha anuppādo vuttoyevāti daṭṭhabbo yathāvuttasaṃyojanehi avinābhāvato. ekatthatāya sotādīnaṃ sabhāvasarasalakkhaṇavasena pajānanā, tappaccayānaṃ saṃyojanānaṃ uppādādipajānanā ca vuttanayeneva veditabbāti dassento <hi rend="bold">‘‘eseva nayo’’</hi>ti atidisati.</p>

<p rend="bodytext"><hi rend="bold">attano vā dhammesū</hi>ti attano ajjhattikāyatanadhammesu, attano ubhayadhammesu vā. imasmiṃ pakkhe <hi rend="bold">ajjhattikāyatanapariggaṇhanenā</hi>ti ajjhattikāyatanapariggaṇhanamukhenāti attho. evañca <pb ed="V" n="2.0299"/> anavasesato saparasantānesu āyatanānaṃ pariggaho siddho hoti. <hi rend="bold">parassa</hi> <pb ed="P" n="2.0409"/> <hi rend="bold">vā dhammesū</hi>ti etthāpi eseva nayo. <hi rend="bold">rūpāyatanassā</hi>ti aḍḍhekādasappabhedassa rūpasabhāvassa āyatanassa rūpakkhandhe ‘‘vuttanayena nīharitabbo’’ti ānetvā sambandhitabbaṃ. <hi rend="bold">sesakkhandhesū</hi>ti vedanāsaññāsaṅkhārakkhandhesu. <hi rend="bold">vuttanayenā</hi>ti iminā atidesena rūpakkhandhe ‘‘āhārasamudayā’’ti viññāṇakkhandhe ‘‘nāmarūpasamudayā’’ti sesakhandhesu ‘‘phassasamudayā’’ti imaṃ visesaṃ vibhāveti, itaraṃ pana sabbattha samānanti khandhapabbe viya āyatanapabbepi lokuttaranivattanaṃ pāḷiyaṃ gahitaṃ natthīti vuttaṃ <hi rend="bold">‘‘lokuttaradhammā na gahetabbā’’</hi>ti. sesaṃ vuttanayameva.</p>

<p rend="centre">āyatanapabbavaṇṇanā niṭṭhitā.</p>

<p rend="subhead">bojjhaṅgapabbavaṇṇanā</p>

<p rend="bodytext" n="385"><hi rend="paranum">385</hi><hi rend="dot">.</hi> <hi rend="bold">bujjhanakasattassā</hi>ti kilesaniddāya paṭibujjhanakasattassa, ariyasaccānaṃ vā paṭivijjhanakasattassa. <hi rend="bold">aṅgesū</hi>ti kāraṇesu, avayavesu vā<pb ed="M" n="2.0324"/>. udayavayañāṇuppattito paṭṭhāya sambodhipaṭipadāyaṃ ṭhito nāma hotīti āha <hi rend="bold">‘‘āraddhavipassakato paṭṭhāya yogāvacaroti sambodhī’’</hi>ti. suttantadesanā nāma pariyāyakathā, ayañca satipaṭṭhānadesanā lokiyamaggavasena pavattāti vuttaṃ ‘‘yogāvacaroti sambodhī’’ti, aññathā ‘‘ariyasāvako’’ti vadeyya.</p>

<p rend="bodytext"><hi rend="bold">‘‘satisambojjhaṅgaṭṭhānīyā’’</hi>ti padassa attho ‘‘vicikicchāṭṭhānīyā’’ti ettha vuttanayena veditabbo. <hi rend="bold">ta</hi>nti yonisomanasikāraṃ. <hi rend="bold">tatthā</hi>ti satiyaṃ, nipphādetabbe cetaṃ bhummaṃ.</p>

<p rend="bodytext">sati ca sampajaññañca <hi rend="bold">satisampajaññaṃ.</hi> atha vā satippadhānaṃ abhikkantādisātthakabhāvapariggaṇhanañāṇaṃ <hi rend="bold">satisampajaññaṃ. </hi> taṃ sabbattha satokārībhāvāvahattā satisambojjhaṅgassa uppādāya hoti. yathā paccanīkadhammappahānaṃ, anurūpadhammasevanā ca anuppannānaṃ kusalānaṃ dhammānaṃ uppādāya hoti, evaṃ satirahitapuggalavivajjanā, satokārīpuggalasevanā, tattha ca yuttappayuttatā satisambojjhaṅgassa uppādāya hotīti imamatthaṃ dasseti <hi rend="bold">‘‘satisampajañña’’</hi>ntiādinā. <hi rend="bold">tissadattatthero</hi> nāma, yo bodhimaṇḍe <pb ed="P" n="2.0410"/> suvaṇṇasalākaṃ gahetvā <pb ed="V" n="2.0300"/> ‘‘aṭṭhārasasu bhāsāsu katarabhāsāya dhammaṃ kathemī’’ti parisaṃ pavāresi. <hi rend="bold">abhayatthero</hi>ti dattābhayattheramāha.</p>

<p rend="bodytext">dhammānaṃ, dhammesu vā vicayo <hi rend="bold">dhammavicayo,</hi> so eva sambojjhaṅgo, tassa <hi rend="bold">dhammavicayasambojjhaṅgassa. ‘‘kusalākusalā dhammā’’</hi>tiādīsu yaṃ vattabbaṃ, taṃ heṭṭhā vuttanayameva. tattha <hi rend="bold">yonisomanasikārabahulīkāro</hi>ti kusalādīnaṃ taṃtaṃsabhāvasarasalakkhaṇaādikassa yāthāvato avabujjhanavasena uppanno ñāṇasampayuttacittuppādo. so hi aviparītamanasikāratāya ‘‘yonisomanasikāro’’ti vutto, tadābhogatāya āvajjanāpi taggatikā eva, tassa abhiṇhaṃ pavattanaṃ bahulīkāro. <hi rend="bold">bhiyyobhāvāyā</hi>ti punappunaṃ bhāvāya. <hi rend="bold">vepullāyā</hi>ti vipulabhāvāya. <hi rend="bold">pāripūriyā</hi>ti paribrūhanāya.</p>

<p rend="bodytext"><hi rend="bold">paripucchakatā</hi>ti pariyogāhetvā pucchakabhāvo. ācariye payirupāsitvā pañcapi nikāye saha aṭṭhakathāya pariyogāhetvā yaṃ yaṃ tattha gaṇṭhiṭṭhānabhūtaṃ, taṃ taṃ ‘‘idaṃ bhante kathaṃ, imassa ko attho’’ti khandhāyatanādiatthaṃ <pb ed="M" n="2.0325"/> pucchantassa dhammavicayasambojjhaṅgo uppajjati. tenāha <hi rend="bold">‘‘khandhadhātu…pe॰… bahulatā’’</hi>ti. <hi rend="bold">vatthūnaṃ visadabhāvakaraṇa</hi>nti ettha cittacetasikānaṃ pavattiṭṭhānabhāvato sarīraṃ, tappaṭibaddhāni cīvarāni ca ‘‘vatthūnī’’ti adhippetāni, tāni yathā cittassa sukhāvahāni honti, tathā karaṇaṃ tesaṃ visadabhāvakaraṇaṃ. tena vuttaṃ <hi rend="bold">‘‘ajjhattikabāhirāna’’</hi>ntiādi. <hi rend="bold">ussannadosa</hi>nti vātādiussannadosaṃ. <hi rend="bold">sedamalamakkhita</hi>nti sedena ceva jallikāsaṅkhātena sarīramalena ca makkhitaṃ. <hi rend="bold">ca</hi>-saddena aññampi sarīrassa, cittassa ca pīḷāvahaṃ <pb ed="P" n="2.0411"/> saṅgaṇhāti. <hi rend="bold">senāsanaṃ vā</hi>ti <hi rend="bold">vā</hi>-saddena pattādīnaṃ saṅgaho daṭṭhabbo. <hi rend="bold">avisade</hi> sati, visayabhūte vā. kathaṃ bhāvanamanuyuttassa tāni visayo? antarantarā pavattanakacittuppādavasenevaṃ vuttaṃ. te hi cittuppādā cittekaggatāya aparisuddhabhāvāya saṃvattanti. <hi rend="bold">cittacetasikesu</hi> nissayādipaccayabhūtesu. <hi rend="bold">ñāṇampī</hi>ti <hi rend="bold">pi</hi>-saddo sampiṇḍanattho, tena na kevalaṃ taṃ vatthuyeva, atha kho tasmiṃ aparisuddhe ñāṇampi aparisuddhaṃ hotīti nissayāparisuddhiyā taṃnissitāparisuddhi viya visayassa aparisuddhatāya visayino aparisuddhiṃ dasseti.</p>

<p rend="bodytext"><hi rend="bold">samabhāvakaraṇa</hi>nti kiccato anūnādhikabhāvakaraṇaṃ. saddheyyavatthusmiṃ paccayavasena adhimokkhakiccassa paṭutarabhāvena, paññāya avisadatāya, vīriyādīnañca sithilatādinā saddhindriyaṃ balavaṃ hoti. tenāha <hi rend="bold">‘‘itarāni mandānī’’</hi>ti. <hi rend="bold">tato</hi>ti tasmā saddhindriyassa balavabhāvato<pb ed="V" n="2.0301"/>, itaresañca mandattā. kosajjapakkhe patituṃ adatvā sampayuttadhammānaṃ paggaṇhanaṃ anubalappadānaṃ <hi rend="bold">paggaho,</hi> paggahova kiccaṃ <hi rend="bold">paggahakiccaṃ,</hi> ‘‘kātuṃ na sakkotī’’ti ānetvā sambandhitabbaṃ. ārammaṇaṃ upagantvā ṭhānaṃ, anissajjanaṃ vā <hi rend="bold">upaṭṭhānaṃ.</hi> vikkhepapaṭikkhepo, yena vā sampayuttā avikkhittā honti, so <hi rend="bold">avikkhepo.</hi> rūpagataṃ viya cakkhunā yena yāthāvato visayasabhāvaṃ passati, taṃ <hi rend="bold">dassanakiccaṃ. kātuṃ na sakkoti</hi> balavatā saddhindriyena abhibhūtattā. sahajātadhammesu hi indaṭṭhaṃ kārentānaṃ sahapavattamānānaṃ dhammānaṃ ekarasatāvaseneva atthasiddhi, na aññathā. <hi rend="bold">tasmā</hi>ti vuttamevatthaṃ kāraṇabhāvena paccāmasati. <hi rend="bold">ta</hi>nti saddhindriyaṃ<pb ed="P" n="2.0412"/>. <hi rend="bold">dhammasabhāvapaccavekkhaṇenā</hi>ti yassa saddheyyassa vatthuno uḷāratādiguṇe adhimuccanassa sātisayappavattiyā saddhindriyaṃ <pb ed="M" n="2.0326"/> balavaṃ jātaṃ, tassa paccayapaccayuppannatādivibhāgato yāthāvato vīmaṃsanena. evañhi evaṃdhammatānayena sabhāvasarasato pariggayhamāne savipphāro adhimokkho na hoti ‘‘ayaṃ imesaṃ dhammānaṃ sabhāvo’’ti parijānanavasena paññābyāpārassa sātisayattā. dhuriyadhammesu hi yathā saddhāya balavabhāve paññāya mandabhāvo hoti, evaṃ paññāya balavabhāve saddhāya mandabhāvo hotīti. tena vuttaṃ <hi rend="bold">‘‘taṃ dhammasabhāvapaccavekkhaṇena vā, yathā vā manasikaroto balavaṃ jātaṃ, tathā amanasikārena hāpetabba’’</hi>nti. <hi rend="bold">tathā amanasikārenā</hi>ti yenākārena bhāvanaṃ anuyuñjantassa saddhindriyaṃ balavaṃ jātaṃ, tenākārena bhāvanāya ananuyuñjanatoti vuttaṃ hoti. idha duvidhena saddhindriyassa balavabhāvo attano vā paccayavisesena kiccuttariyato, vīriyādīnaṃ vā mandakiccatāya. tattha paṭhamavikappe hāpanavidhi dassito. dutiyakappe pana yathā manasi karoto vīriyādīnaṃ mandakiccatāya saddhindriyaṃ balavaṃ jātaṃ, tathā amanasikārena, vīriyādīnaṃ paṭukiccabhāvāvahena manasikārena saddhindriyaṃ tehi samarasaṃ karontena hāpetabbaṃ. iminā nayena sesindriyesupi hāpanavidhi veditabbo.</p>

<p rend="bodytext"><hi rend="bold">vakkalittheravatthū</hi>ti. so hi āyasmā saddhādhimuttatāya katādhikāro satthu rūpakāyadassanappasuto eva hutvā viharanto satthārā ‘‘kiṃ te vakkali iminā pūtikāyena diṭṭhena, yo kho vakkali dhammaṃ passati, so maṃ passatī’’tiādinā (saṃ॰ ni॰ 3.87; dī॰ ni॰ aṭṭha॰ 1.paṭhamamahāsaṅgītikathā; a॰ ni॰ aṭṭha॰ 1.1.208; dha॰ pa॰ aṭṭha॰ 2.380; paṭi॰ ma॰ aṭṭha॰ 2.2.130; dha॰ sa॰ aṭṭha॰ 1007; theragā॰ aṭṭha॰ 2.vakkalittheragāthāvaṇṇanā) ovaditvā kammaṭṭhāne niyojitopi taṃ ananuyuñjanto <pb ed="P" n="2.0413"/> paṇāmito attānaṃ vinipātetuṃ papātaṭṭhānaṃ abhiruhi, atha naṃ satthā yathānisinnova obhāsaṃ vissajjanena attānaṃ dassetvā –</p>

<p rend="gatha1">‘‘pāmojjabahulo <pb ed="V" n="2.0302"/> bhikkhu, pasanno buddhasāsane.</p>

<p rend="gathalast">adhigacche padaṃ santaṃ, saṅkhārūpasamaṃ sukha’’nti.. (dha॰ pa॰ 381) –</p>

<p rend="bodytext">gāthaṃ vatvā ‘‘ehi vakkalī’’ti āha. so tena amateneva abhisitto haṭṭhatuṭṭho hutvā vipassanaṃ paṭṭhapesi. saddhāya balavabhāvato vipassanāvīthiṃ na otarati, taṃ ñatvā bhagavā tassa indriyasamattapaṭipādanāya kammaṭṭhānaṃ sodhetvā adāsi. so satthārā dinnanaye <pb ed="M" n="2.0327"/> ṭhatvā vipassanaṃ ussukkāpetvā maggappaṭipāṭiyā arahattaṃ pāpuṇi. tenetaṃ vuttaṃ ‘‘vakkalittheravatthu cettha nidassana’’nti. <hi rend="bold">etthā</hi>ti saddhindriyassa adhimattabhāve sesindriyānaṃ sakiccākaraṇe.</p>

<p rend="bodytext"><hi rend="bold">itarakiccabheda</hi>nti upaṭṭhānādikiccavisesaṃ. <hi rend="bold">passaddhādī</hi>ti <hi rend="bold">ādi</hi>-saddena samādhiupekkhāsambojjhaṅgānaṃ saṅgaho daṭṭhabbo. <hi rend="bold">hāpetabba</hi>nti yathā saddhindriyassa balavabhāvo dhammasabhāvapaccavekkhaṇena hāyati, evaṃ vīriyindriyassa adhimattatā passaddhiādibhāvanāya hāyati samādhipakkhiyattā tassā. tathā hi samādhindriyassa adhimattataṃ kosajjapātato rakkhantī vīriyādibhāvanā viya vīriyindriyassa adhimattataṃ uddhaccapātato rakkhantī ekaṃsato hāpeti. tena vuttaṃ <hi rend="bold">‘‘passaddhaādibhāvanāya hāpetabba’’</hi>nti. <hi rend="bold">soṇattherassa vatthū</hi>ti sukumārasoṇattherassa vatthu. (mahāva॰ 242; a॰ ni॰ aṭṭha॰ 1.1.205) so hi āyasmā satthu santike kammaṭṭhānaṃ gahetvā sītavane viharanto ‘‘mama sarīraṃ sukhumālaṃ, na ca sakkā sukheneva sukhaṃ adhigantuṃ, kilametvāpi samaṇadhammo kātabbo’’ti taṃ ṭhānacaṅkamameva adhiṭṭhāya padhānaṃ anuyuñjanto pādatalesu phoṭesu uṭṭhitesupi vedanaṃ ajjhupekkhitvā daḷhaṃ vīriyaṃ karonto accāraddhavīriyatāya visesaṃ nibbattetuṃ nāsakkhi. satthā tattha gantvā vīṇūpamovādena <pb ed="P" n="2.0414"/> ovaditvā vīriyasamatāyojanavīthiṃ dassento kammaṭṭhānaṃ sodhetvā gijjhakūṭaṃ gato. theropi satthārā dinnanayena vīriyasamataṃ yojetvā bhāvento vipassanaṃ ussukkāpetvā arahatte patiṭṭhāsi. tena vuttaṃ <hi rend="bold">‘‘soṇattherassa vatthu dassetabba’’</hi>nti. <hi rend="bold">sesesupī</hi>ti satisamādhipaññindriyesupi.</p>

<p rend="bodytext"><hi rend="bold">samata</hi>nti saddhāpaññānaṃ aññamaññaṃ anūnānadhikabhāvaṃ, tathā samādhivīriyānaṃ. yathā hi saddhāpaññānaṃ visuṃ visuṃ dhuriyadhammabhūtānaṃ kiccato aññamaññaṃ nātivattanaṃ visesato icchitabbaṃ, yato nesaṃ samadhuratāya appanā sampajjati, evaṃ samādhivīriyānaṃ kosajjuddhaccapakkhikānaṃ samarasatāya sati aññamaññūpatthambhanato sampayuttadhammānaṃ antadvayapātābhāvena sammadeva appanā ijjhati. <hi rend="bold">‘‘balavasaddho’’</hi>tiādi byatirekamukhena vuttasseva <pb ed="V" n="2.0303"/> atthassa samatthanaṃ. tassattho yo balavatiyā saddhāya samannāgato avisadañāṇo, so mudhappasanno hoti, na aveccappasanno. tathā hi <hi rend="bold">avatthusmiṃ pasīdati</hi> seyyathāpi titthiyasāvakā. <hi rend="bold">kerāṭikapakkha</hi>nti <pb ed="M" n="2.0328"/> sāṭheyyapakkhaṃ <hi rend="bold">bhajati.</hi> saddhāhīnāya paññāya atidhāvanto ‘‘deyyavatthupariccāgena vinā cittuppādamattenapi dānamayaṃ puññaṃ hotī’’tiādīni parikappeti hetupatirūpakehi vañcito, evaṃbhūto ca sukkhatakkaviluttacitto paṇḍitānaṃ vacanaṃ nādiyati saññattiṃ na gacchati. tenāha <hi rend="bold">‘‘bhesajjasamuṭṭhito viya rogo atekiccho hotī’’</hi>ti. yathā cettha saddhāpaññānaṃ aññamaññaṃ visamabhāvo na atthāvaho, anatthāvahova, evaṃ, samādhivīriyānaṃ aññamaññaṃ visamabhāvo na atthāvaho, anatthāvahova, tathā na avikkhepāvaho, vikkhepāvahovāti. <hi rend="bold">kosajjaṃ abhibhavati,</hi> tena appanaṃ na pāpuṇātīti adhippāyo. <hi rend="bold">uddhaccaṃ abhibhavatī</hi>ti etthāpi eseva nayo. <hi rend="bold">tadubhaya</hi>nti saddhāpaññādvayaṃ, samādhivīriyadvayañca. <hi rend="bold">samaṃ kātabba</hi>nti samarasaṃ kātabbaṃ<pb ed="P" n="2.0415"/>.</p>

<p rend="bodytext"><hi rend="bold">samādhikammikassā</hi>ti samathakammaṭṭhānikassa. <hi rend="bold">eva</hi>nti evaṃ sante, saddhāya thokaṃ balavabhāve satīti attho. <hi rend="bold">saddahanto</hi>ti ‘‘pathavī pathavīti manasikaraṇamattena kathaṃ jhānuppattī’’ti acintetvā ‘‘addhā sammāsambuddhena vuttavidhi ijjhissatī’’ti saddahanto saddhaṃ janento. <hi rend="bold">okappento</hi>ti ārammaṇaṃ anupavisitvā viya adhimuccanavasena avakappento pakkhandanto. <hi rend="bold">ekaggatā balavatī vaṭṭati</hi> samādhippadhānattā jhānassa. <hi rend="bold">ubhinna</hi>nti samādhipaññānaṃ. samādhikammikassa samādhino adhimattatāya paññāya adhimattatāpi icchitabbāti āha <hi rend="bold">‘‘samatāyapī’’</hi>ti, samabhāvenāpīti attho. <hi rend="bold">appanā</hi>ti lokiyappanā. tathā hi <hi rend="bold">‘‘hotiyevā’’</hi>ti sāsaṅkaṃ vadati. lokuttarappanā pana tesaṃ samabhāveneva icchitā. yathāha ‘‘samathavipassanaṃ yuganandhaṃ bhāvetī’’ti (a॰ ni॰ 4.170; paṭi॰ ma॰ 2.5).</p>

<p rend="bodytext">yadi visesato saddhāpaññānaṃ, samādhivīriyānañca samatāva icchitā, kathaṃ satīti āha <hi rend="bold">‘‘sati pana sabbattha balavatī vaṭṭatī’’</hi>ti. <hi rend="bold">sabbatthā</hi>ti līnuddhaccapakkhikesu pañcasu indriyesu. uddhaccapakkhikekadese gaṇhanto <hi rend="bold">‘‘saddhāvīriyapaññāna’’</hi>nti āha. aññathā pīti ca gahetabbā siyā. tathā hi <hi rend="bold">‘‘kosajjapakkhikena samādhinā’’</hi> icceva vuttaṃ, na ‘‘passaddhisamādhiupekkhāhī’’ti. <hi rend="bold">sā</hi>ti sati. sabbesu rājakammesu niyutto <hi rend="bold">sabbakammiko. tenā</hi>ti tena sabbattha icchitabbaṭṭhena kāraṇena. <hi rend="bold">āha</hi> aṭṭhakathāyaṃ. sabbattha niyuttā <hi rend="bold">sabbatthikā</hi> sabbattha līne, uddhate ca citte icchitabbattā, sabbe <pb ed="M" n="2.0329"/> vā līne, uddhate ca citte bhāvetabbā bojjhaṅgā <pb ed="V" n="2.0304"/> atthikā etāyāti <hi rend="bold">sabbatthikā. citta</hi>nti kusalaṃ cittaṃ. tassa hi sati paṭisaraṇaṃ <pb ed="P" n="2.0416"/> parāyaṇaṃ appattassa pattiyā anadhigatassa adhigamāya. tenāha <hi rend="bold">‘‘ārakkhapaccupaṭṭhānā’’</hi>tiādi.</p>

<p rend="bodytext"><hi rend="bold">khandhādibhede anogāḷhapaññāna</hi>nti pariyattibāhusaccavasenapi khandhāyatanādīsu appatiṭṭhitabuddhīnaṃ. bahussutasevanā hi sutamayañāṇāvahā. taruṇavipassanāsamaṅgīpi bhāvanāmayañāṇe ṭhitattā ekaṃsato paññavā eva nāma hotīti āha <hi rend="bold">‘‘samapaññāsa lakkhaṇapariggāhikāya udayabbayapaññāya samannāgatapuggalasevanā’’</hi>ti. ñeyyadhammassa gambhīrabhāvavasena tapparicchedakañāṇassa gambhīrabhāvaggahaṇanti āha <hi rend="bold">‘‘gambhīresu khandhādīsu pavattāya gambhīrapaññāyā’’</hi>ti. tañhi ñeyyaṃ tādisāya paññāya caritabbato <hi rend="bold">gambhīrañāṇacariyaṃ,</hi> tassā vā paññāya tattha pabhedato pavatti gambhīrañāṇacariyā, tassā paccavekkhaṇāti āha <hi rend="bold">‘‘gambhīrapaññāya pabhedapaccavekkhaṇā’’</hi>ti. yathā sativepullappatto nāma arahā eva, evaṃ paññāvepullappattotipi so evāti āha <hi rend="bold">‘‘arahattamaggena bhāvanāpāripūrī hotī’’</hi>ti. vīriyādīsupi eseva nayo.</p>

<p rend="bodytext">‘‘tattaṃ ayokhilaṃ hatthe gamentī’’tiādinā (ma॰ ni॰ 3.250, 267; a॰ ni॰ 3.36) vuttapañcavidhabandhanakammakāraṇā niraye nibbattasattassa yebhuyyena sabbapaṭhamaṃ karontīti, devadūtasuttādīsu tassa ādito vuttattā ca āha <hi rend="bold">‘‘pañcavidhabandhanakammakāraṇato paṭṭhāyā’’</hi>ti. <hi rend="bold">sakaṭavahanādikāle</hi>ti <hi rend="bold">ādi</hi>-saddena tadaññamanussehi, tiracchānehi ca vibādhiyamānakālaṃ saṅgaṇhāti. <hi rend="bold">‘‘ekaṃ buddhantara’’</hi>nti idaṃ aparāparaṃ petesu eva uppajjanakasattavasena vuttaṃ, ekaccānaṃ vā petānaṃ ekaccatiracchānānaṃ <pb ed="P" n="2.0417"/> viya tathā dīghāyukatāpi siyāti tathā vuttaṃ. tathā hi ‘‘kālo nāgarājā catunnaṃ buddhānaṃ sammukhībhāvaṃ labhitvā ṭhito metteyyassapi bhagavato sammukhībhāvaṃ labhissatī’’ti vadanti, yaṃ tassa kappāyukatā vuttā.</p>

<p rend="bodytext"><hi rend="bold">ānisaṃsadassāvino</hi>ti ‘‘vīriyāyatto eva sabbo lokuttaro, lokiyo ca visesādhigamo’’ti evaṃ vīriye ānisaṃsadassanasīlassa. <hi rend="bold">gamanavīthi</hi>nti sapubbabhāgaṃ nibbānagāminiṃ paṭipadaṃ, saha vipassanāya ariyamaggapaṭipāṭi<pb ed="M" n="2.0330"/>, sattavisuddhiparamparā vā. sā hi bhikkhuno vaṭṭaniyyānāya gantabbā paṭipadāti katvā <hi rend="bold">gamanavīthi</hi> nāma. <hi rend="bold">kāyadaḷhībahulo</hi>ti yathā tathā kāyassa daḷhīkammappasuto. <hi rend="bold">piṇḍa</hi>nti raṭṭhapiṇḍaṃ. paccayadāyakānaṃ attani kārassa attano <pb ed="V" n="2.0305"/> sammāpaṭipattiyā mahapphalabhāvassa karaṇena piṇḍassa bhikkhāya paṭipūjanā <hi rend="bold">piṇḍāpacāyanaṃ.</hi></p>

<p rend="bodytext"><hi rend="bold">nīharanto</hi>ti pattathavikato nīharanto. <hi rend="bold">taṃ saddaṃ sutvā</hi>ti taṃ upāsikāya vacanaṃ attano vasanapaṇṇasāladvāre ṭhitova pañcābhiññatāya dibbasotena sutvā. manussasampatti, dibbasampatti, nibbānasampattīti imā <hi rend="bold">tisso sampattiyo. dātuṃ sakkhissasī</hi>ti ‘‘tayi katena dānamayena, veyyāvaccamayena ca puññakammena khettavisesabhāvūpagamanena aparāparaṃ devamanussasampattiyo, ante nibbānasampattiñca dātuṃ sakkhissasī’’ti thero attānaṃ pucchati. <hi rend="bold">sitaṃ karonto vā</hi>ti ‘‘akiccheneva mayā vaṭṭadukkhaṃ samatikkanta’’nti paccavekkhaṇāvasāne sañjātapāmojjavasena sitaṃ karonto eva.</p>

<p rend="bodytext"><hi rend="bold">vippaṭipanna</hi>nti jātidhammakuladhammādilaṅghanena asammāpaṭipannaṃ. <hi rend="bold">evaṃ</hi> yathā asammāpaṭipanno putto tāya eva asammāpaṭipattiyā kulasantānato bāhiro hutvā pitu santikā dāyajjassa na bhāgī, <hi rend="bold">evaṃ. kusīto</hi>pi tena kusītabhāvena asammāpaṭipanno <pb ed="P" n="2.0418"/> satthu santikā laddhabbaariyadhanadāyajjassa na bhāgī. <hi rend="bold">āraddhavīriyova labhati</hi> sammāpaṭipajjanato. uppajjati vīriyasambojjhaṅgoti yojanā, evaṃ sabbattha.</p>

<p rend="bodytext"><hi rend="bold">mahā</hi>ti sīlādīhi guṇehi mahanto vipulo anaññasādhāraṇo. taṃ panassa guṇamahattaṃ dasasahassilokadhātukampanena loke pākaṭanti dassento <hi rend="bold">‘‘satthuno hī’’</hi>tiādimāha.</p>

<p rend="bodytext">yasmā satthusāsane pabbajitassa pabbajjūpagamena sakyaputtassabhāvo sampajāyati, tasmā buddhaputtabhāvaṃ dassento <hi rend="bold">‘‘asambhinnāyā’’</hi>tiādimāha.</p>

<p rend="bodytext">alasānaṃ bhāvanāya nāmamattampi ajānantānaṃ kāyadaḷhībahulānaṃ yāvadatthaṃ bhuñjitvā seyyasukhādianuyuñjanakānaṃ tiracchānakathikānaṃ puggalānaṃ dūrato vajjanā <hi rend="bold">kusītapuggalaparivajjanā.</hi> ‘‘divasaṃ caṅkamena nisajjāyā’’tiādinā <pb ed="M" n="2.0331"/> (ma॰ ni॰ 1.423; 3.65; saṃ॰ ni॰ 4.120; mahāni॰ 161) bhāvanāraddhavasena āraddhavīriyānaṃ daḷhaparakkamānaṃ kālena kālaṃ upasaṅkamanā <hi rend="bold">āraddhavīriyapuggalasevanā.</hi> tenāha <hi rend="bold">‘‘kucchiṃ pūretvā’’</hi>tiādi. <hi rend="bold">visuddhimagge</hi> (visuddhi॰ 1.64) pana jātimahattapaccavekkhaṇā, sabrahmacārīmahattapaccavekkhaṇāti idaṃ dvayaṃ na gahitaṃ, thinamiddhavinodanatā, sammappadhānapaccavekkhaṇatāti <pb ed="V" n="2.0306"/> idaṃ dvayaṃ gahitaṃ. tattha ānisaṃsadassāvitāya eva <hi rend="bold">sammappadhānapaccavekkhaṇā</hi> gahitā hoti lokiyalokuttaravisesādhigamassa vīriyāyattatādassanabhāvato. <hi rend="bold">thinamiddhavinodanaṃ</hi> tadadhimuttatāya eva gahitaṃ hoti, vīriyuppādane yuttappayuttassa thinamiddhavinodanaṃ atthasiddhameva. tattha thinamiddhavinodanakusītapuggalaparivajjanaāraddhavīriyapuggalasevana- tadadhimuttatāpaṭipakkhavidhamanapaccayūpasaṃhāravasena, apāyabhayapaccavekkhaṇādayo samuttejanavasena vīriyasambojjhaṅgassa uppādakā daṭṭhabbā.</p>

<p rend="bodytext">purimuppannā <pb ed="P" n="2.0419"/> pīti parato uppajjanakapītiyā visesakāraṇasabhāgahetubhāvato <hi rend="bold">‘‘pītiyeva pītisambojjhaṅgaṭṭhānīyā dhammā’’</hi>ti vuttā, tassā pana bahuso pavattiyā puthuttaṃ upādāya bahuvacananiddeso. yathā sā uppajjati, evaṃ paṭipatti <hi rend="bold">tassā uppādakamanasikāro.</hi></p>

<p rend="bodytext">‘‘buddhānussatī’’tiādīsu vattabbaṃ <hi rend="bold">visuddhimagge</hi> (visuddhi॰ 1.123) vuttanayeneva veditabbaṃ.</p>

<p rend="bodytext">buddhānussatiyā upacārasamādhiniṭṭhattā vuttaṃ <hi rend="bold">‘‘yāva upacārā’’</hi>ti. <hi rend="bold">sakalasarīraṃ pharamāno</hi>ti pītisamuṭṭhānehi paṇītarūpehi sakalasarīraṃ pharamāno. dhammaguṇe anussarantassāpi yāva upacārā sakalasarīraṃ pharamāno pītisambojjhaṅgo uppajjatīti yojanā, evaṃ sesaanussatīsu. pasādanīyasuttantapaccavekkhaṇāyañca yojetabbaṃ tassāpi vimuttāyatanabhāvena taggatikattā. saṅkhārānaṃ sappadesavūpasamepi nippadesavūpasame viya tathā paññāya pavattito bhāvanāmanasikāro kilesavikkhambhanasamattho hutvā upacārasamādhiṃ āvahanto tathārūpapītisomanassasamannāgato pītisambojjhaṅgassa uppādāya hotīti āha <hi rend="bold">‘‘samāpattiyā…pe॰… paccavekkhantassāpī’’</hi>ti. tattha ‘‘vikkhambhitā kilesā’’ti pāṭho. te hi na samudācarantīti. <hi rend="bold">iti</hi>-saddo kāraṇattho, yasmā na samudācaranti, tasmā taṃ nesaṃ asamudācāraṃ paccavekkhantassāti yojanā<pb ed="M" n="2.0332"/>. na hi kilese paccavekkhantassa bojjhaṅguppatti yuttā. pasādanīyesu ṭhānesu pasādasinehābhāvena thūsasamahadayatā lūkhatā, sā tattha ādaragāravākaraṇena viññāyatīti āha <hi rend="bold">‘‘asakkaccakiriyāya saṃsūcitalūkhabhāve’’</hi>ti.</p>

<p rend="bodytext">kāyacittadarathavūpasamalakkhaṇā passaddhi eva yathāvuttabodhiaṅgabhūto passaddhisambojjhaṅgo, tassa <hi rend="bold">passaddhisambojjhaṅgassa</hi> evaṃ uppādo hotīti yojanā.</p>

<p rend="bodytext"><hi rend="bold">paṇītabhojanasevanatā</hi>ti <pb ed="V" n="2.0307"/> paṇītasappāyabhojanaseva natā<pb ed="P" n="2.0420"/>. <hi rend="bold">utuiriyāpathasukha</hi>ggahaṇena sappāyautuiriyāpathaggahaṇaṃ daṭṭhabbaṃ. tañhi tividhampi sappāyaṃ seviyamānaṃ kāyassa kallatāpādanavasena cittassa kallataṃ āvahantaṃ duvidhāyapi passaddhiyā kāraṇaṃ hoti. ahetukaṃ sattesu labbhamānaṃ sukhadukkhanti ayameko anto, issarādivisamahetukanti pana ayaṃ dutiyo. ete ubho ante anupagamma yathāsakaṃ kammunā hotīti ayaṃ majjhimā paṭipatti. majjhatto payogo yassa so <hi rend="bold">majjhattapayogo,</hi> tassa bhāvo <hi rend="bold">majjhattapayogatā.</hi> ayañhi pahāya sāraddhakāyataṃ passaddhakāyatāya kāraṇaṃ hontī passaddhidvayaṃ āvahati, eteneva sāraddhakāyapuggalaparivajjanapassaddhakāyapuggalasevanānaṃ tadāvahanatā saṃvaṇṇitāti daṭṭhabbaṃ.</p>

<p rend="bodytext">yathāsamāhitākārasallakkhaṇavasena gayhamāno purimuppanno samatho eva <hi rend="bold">samathanimittaṃ.</hi> nānārammaṇe paribbhamanena vividhaṃ aggaṃ etassāti <hi rend="bold">byaggo,</hi> vikkhepo. tathā hi so anavaṭṭhānaraso, bhantatāpaccupaṭṭhāno ca vutto, ekaggatābhāvato byaggapaṭipakkhoti <hi rend="bold">abyaggo,</hi> samādhi. so eva nimittanti pubbe viya vattabbaṃ. tenāha <hi rend="bold">‘‘avikkhepaṭṭhena ca abyagganimitta’’</hi>nti.</p>

<p rend="bodytext">vatthuvisadakiriyā, indriyasamattapaṭipādanā ca paññāvahā vuttā, samādhānāvahāpi tā honti samādhānāvahabhāveneva paññāvahabhāvatoti vuttaṃ <hi rend="bold">‘‘vatthuvisada…pe॰… veditabbā’’</hi>ti.</p>

<p rend="bodytext">karaṇabhāvanākosallānaṃ avinābhāvato, rakkhanakosallassa ca taṃmūlakattā <hi rend="bold">‘‘nimittakusalatā nāma kasiṇanimittassa uggahaṇakusalatā’’</hi> <pb ed="M" n="2.0333"/> icceva vuttaṃ. <hi rend="bold">kasiṇanimittassā</hi>ti ca nidassanamattaṃ daṭṭhabbaṃ. asubhanimittassāpi hi yassa kassaci jhānuppattinimittassa uggahaṇakosallaṃ nimittakusalatā evāti. <hi rend="bold">atisithilavīriyatādīhī</hi>ti <hi rend="bold">ādi</hi>-saddena paññāpayogamandataṃ<pb ed="P" n="2.0421"/>, pamodavekallañca saṅgaṇhāti. <hi rend="bold">tassa paggaṇhana</hi>nti tassa līnassa cittassa dhammavicayasambojjhaṅgādisamuṭṭhāpanena layāpattito samuddharaṇaṃ. vuttañhetaṃ bhagavatā –</p>

<p rend="indent">‘‘yasmiñca kho, bhikkhave, samaye līnaṃ cittaṃ hoti, kālo tasmiṃ samaye dhammavicayasambojjhaṅgassa bhāvanāya, kālo vīriyasambojjhaṅgassa bhāvanāya, kālo pītisambojjhaṅgassa bhāvanāya. taṃ kissa hetu? līnaṃ, bhikkhave, cittaṃ taṃ etehi dhammehi susamuṭṭhāpayaṃ hoti. seyyathāpi, bhikkhave, puriso parittaṃ aggiṃ ujjālitukāmo assa, so tattha sukkhāni ceva tiṇāni pakkhipeyya, sukkhāni gomayāni <pb ed="V" n="2.0308"/> pakkhipeyya, sukkhāni kaṭṭhāni pakkhipeyya, mukhavātañca dadeyya, na ca paṃsukena okireyya, bhabbo nu kho so puriso parittaṃ aggiṃ ujjālitunti. evaṃ bhante’’ti (saṃ॰ ni॰ 5.234).</p>

<p rend="bodytext">ettha ca yathāsakaṃ āhāravasena dhammavicayasambojjhaṅgādīnaṃ bhāvanāsamuṭṭhāpanāti veditabbā, sā anantaraṃ vibhāvitā eva. <hi rend="bold">āraddhavīriyatādīhī</hi>ti <hi rend="bold">ādi</hi>-saddena paññāpayogabalavataṃ, pamodubbilāvanañca saṅgaṇhāti. <hi rend="bold">tassa niggaṇhana</hi>nti tassa uddhatassa cittassa samādhisambojjhaṅgādisamuṭṭhāpanena uddhatāpattito nisedhanaṃ. vuttampi cetaṃ bhagavatā –</p>

<p rend="indent">‘‘yasmiñca kho, bhikkhave, samaye uddhataṃ cittaṃ hoti, kālo tasmiṃ samaye passaddhisambojjhaṅgassa bhāvanāya, kālo samādhisambojjhaṅgassa bhāvanāya, kālo upekkhāsambojjhaṅgassa bhāvanāya. taṃ kissa hetu? uddhataṃ, bhikkhave, cittaṃ taṃ etehi dhammehi suvūpasamayaṃ hoti. seyyathāpi, bhikkhave, puriso mahantaṃ aggikkhandhaṃ nibbāpetukāmo assa, so tattha allāni <pb ed="P" n="2.0422"/> ceva tiṇāni…pe॰… paṃsukena ca okireyya, bhabbo nu kho so puriso mahantaṃ aggikkhandhaṃ nibbāpetunti. evaṃ bhante’’ti (saṃ॰ ni॰ 5.234).</p>

<p rend="bodytext">etthāpi <pb ed="M" n="2.0334"/> yathāsakaṃ āhāravasena passaddhisambojjhaṅgādīnaṃ bhāvanāsamuṭṭhāpanāti veditabbā, tattha passaddhisambojjhaṅgassa bhāvanā vuttā eva. samādhisambojjhaṅgassa anantaraṃ vakkhati. <hi rend="bold">paññāpayogamandatāyā</hi>ti paññābyāpārassa appabhāvena. yathā hi dānaṃ alobhapadhānaṃ, sīlaṃ adosapadhānaṃ, evaṃ bhāvanā amohapadhānā. tattha yadā paññā na balavatī hoti, tadā bhāvanā pubbenāparaṃ visesāvahā na hoti, anabhisaṅkhato viya āhāro purisassa yogino cittassa abhiruciṃ na janeti, tena taṃ nirassādaṃ hoti, tathā bhāvanāya sammadeva avīthipaṭipattiyā upasamasukhaṃ na vindati, tenāpi cittaṃ nirassādaṃ hoti. tena vuttaṃ <hi rend="bold">‘‘paññāpayoga…pe॰… nirassādaṃ hotī’’</hi>ti. tassa saṃveguppādanaṃ, pasāduppādanañca tikicchananti taṃ dassento <hi rend="bold">‘‘aṭṭha saṃvegavatthūnī’’</hi>tiādimāha. tattha jātijarābyādhimaraṇāni yathārahaṃ sugatiyaṃ, duggatiyañca hontīti tadaññameva pañcavidhabandhanādikhuppipāsādi aññamaññaṃ vibādhanādihetukaṃ apāyadukkhaṃ daṭṭhabbaṃ, tayidaṃ sabbaṃ tesaṃ tesaṃ sattānaṃ paccuppannabhavanissitaṃ gahitanti atīte anāgate ca kāle vaṭṭamūlakadukkhāni visuṃ gahitāni. ye pana sattā āhārūpajīvino, tattha ca uṭṭhānaphalūpajīvino, tesaṃ aññehi asādhāraṇaṃ <pb ed="V" n="2.0309"/> jīvikādukkhaṃ aṭṭhamaṃ saṃvegavatthu gahitanti daṭṭhabbaṃ. <hi rend="bold">ayaṃ vuccati samaye sampahaṃsanā</hi>ti ayaṃ bhāvanācittassa sampahaṃsitabbasamaye vuttanayena saṃvegajananavasena ceva pasāduppādanavasena ca sammadeva pahaṃsanā, saṃvegajananapubbakapasāduppādanena tosanāti <pb ed="P" n="2.0423"/> attho.</p>

<p rend="bodytext"><hi rend="bold">sammāpaṭipattiṃ āgammā</hi>ti līnuddhaccavirahena, samathavīthipaṭipattiyā ca sammā avisamaṃ sammadeva bhāvanāpaṭipattiṃ āgamma. <hi rend="bold">‘‘alīna’’</hi>ntiādīsu kosajjapakkhikānaṃ dhammānaṃ anadhimattatāya <hi rend="bold">alīnaṃ,</hi> uddhaccapakkhikānaṃ anadhimattatāya <hi rend="bold">anuddhataṃ,</hi> paññāpayogasampattiyā, upasamasukhādhigamena ca <hi rend="bold">anirassādaṃ,</hi> tato eva <hi rend="bold">ārammaṇe samappavattaṃ</hi> <hi rend="bold">samathavīthipaṭipannaṃ.</hi> tattha alīnatāya paggahe, anuddhatatāya niggahe, anirassādatāya sampahaṃsane na byāpāraṃ āpajjati. alīnānuddhatatā hi ārammaṇe samappavattaṃ, anirassādatāya samathavīthipaṭipannaṃ, samappavattiyā vā <hi rend="bold">alīnaṃ anuddhataṃ.</hi> samathavīthipaṭipattiyā <hi rend="bold">anirassāda</hi>nti daṭṭhabbaṃ. <hi rend="bold">ayaṃ vuccati samaye ajjhupekkhanatā</hi>ti ayaṃ ajjhupekkhitabbasamaye bhāvanācittassa paggahaniggahasampahaṃsanesu abyāvaṭatāsaṅkhātaṃ <pb ed="M" n="2.0335"/> paṭipakkhaṃ abhibhuyya pekkhanā vuccati. paṭipakkhavikkhambhanato, vipassanāya adhiṭṭhānabhāvūpagamanato ca upacārajjhānampi samādhāna kiccanipphattiyā puggalassa samāhitabhāvasādhanaṃ evāti tattha samadhurabhāvenāha <hi rend="bold">‘‘upacāraṃ vā appanaṃ vā’’</hi>ti.</p>

<p rend="bodytext"><hi rend="bold">upekkhāsambojjhaṅgaṭṭhānīyā dhammā</hi>ti ettha yaṃ vattabbaṃ, taṃ heṭṭhā vuttanayānusārena veditabbaṃ. anurodhavirodhavippahānavasena majjhattabhāvo upekkhāsambojjhaṅgassa kāraṇaṃ tasmiṃ sati sijjhanato, asati ca asijjhanato. so ca majjhattabhāvo visayavasena duvidhoti āha <hi rend="bold">‘‘sattamajjhattatā saṅkhāramajjhattatā’’</hi>ti. tadubhaye ca virujjhanaṃ passaddhisambojjhaṅgabhāvanāya eva dūrīkatanti anurujjhanasseva pahānavidhiṃ dassetuṃ ‘‘sattamajjhattatā’’tiādi vuttaṃ. tenāha <hi rend="bold">‘‘sattasaṅkhārakelāyanapuggalaparivajjanatā’’</hi>ti. upekkhāya hi visesato rāgo paṭipakkho. tathā cāha ‘‘upekkhā rāgabahulassa <pb ed="P" n="2.0424"/> visuddhimaggo’’ti (visuddhi॰ 1.267). <hi rend="bold">dvīhākārehī</hi>ti kammassakatāpaccavekkhaṇaṃ, attasuññatāpaccavekkhaṇanti imehi dvīhi kāraṇehi. <hi rend="bold">dvīhevā</hi>ti avadhāraṇaṃ saṅkhyāsamānatādassanatthaṃ. saṅkhyā evettha samānā, na saṅkhyeyyaṃ sabbathā samānanti. <hi rend="bold">assāmikabhāvo</hi> anattaniyatā. sati hi attani tassa kiñcanabhāvena cīvaraṃ, aññaṃ vā kiñci attaniyaṃ nāma siyā, so pana koci natthevāti adhippāyo. <hi rend="bold">anaddhaniya</hi>nti na addhānakkhamaṃ na ciraṭṭhāyi, ittaraṃ aniccanti attho. <hi rend="bold">tāvakālika</hi>nti tasseva vevacanaṃ.</p>

<p rend="bodytext"><hi rend="bold">mamāyatī</hi>ti mamattaṃ karoti ‘‘mamā’’ti taṇhāya pariggayha tiṭṭhati.</p>

<p rend="bodytext"><hi rend="bold">mamāyantā</hi>ti <pb ed="V" n="2.0310"/> mānaṃ dabbaṃ karontā.</p>

<p rend="bodytext">ayaṃ satipaṭṭhānadesanā pubbabhāgamaggavasena desitāti pubbabhāgiyabojjhaṅge sandhāyāha <hi rend="bold">‘‘bojjhaṅgapariggāhikā sati dukkhasacca’’</hi>nti. sesaṃ vuttanayattā suviññeyyameva.</p>

<p rend="centre">bojjhaṅgapabbavaṇṇanā niṭṭhitā.</p>

<p rend="centre">paṭhamabhāṇavāravaṇṇanā niṭṭhitā.</p>

<p rend="subhead">catusaccapabbavaṇṇanā</p>

<p rend="bodytext" n="386"><hi rend="paranum">386</hi><hi rend="dot">.</hi> <hi rend="bold">yathāsabhāvato</hi>ti <pb ed="M" n="2.0336"/> aviparītasabhāvato. bādhanakkhaṇato yo yo vā sabhāvo yathāsabhāvo, tato, ruppanādi kakkhaḷādisabhāvatoti attho. <hi rend="bold">janikaṃ samuṭṭhāpika</hi>nti pavattalakkhaṇassa dukkhassa janikaṃ nimittalakkhaṇassa samuṭṭhāpikaṃ. <hi rend="bold">purimataṇha</hi>nti yathāpariggahitassa dukkhassa nibbattito puretaraṃ siddhaṃ taṇhaṃ. siddhe hi kāraṇe tassa phaluppatti. ayaṃ dukkhasamudayoti pajānātīti yojanā. <hi rend="bold">ayaṃ dukkhanirodho</hi>ti etthāpi eseva nayo. <hi rend="bold">ubhinnaṃ appavatti</hi>nti dukkhaṃ, samudayo cāti dvinnaṃ appavattinimittaṃ, tadubhayaṃ na pavatti etāyāti <hi rend="bold">appavatti,</hi> asaṅkhatā dhātu. dukkhaṃ dukkhasaccaṃ <pb ed="P" n="2.0425"/> parijānāti pariññābhisamayavasena paricchindatīti dukkhaparijānano, ariyamaggo, taṃ <hi rend="bold">dukkhaparijānanaṃ.</hi> sesapadadvayepi iminā nayena attho veditabbo.</p>

<p rend="subhead">dukkhasaccaniddesavaṇṇanā</p>

<p rend="bodytext" n="388"><hi rend="paranum">388</hi><hi rend="dot">.</hi> <hi rend="bold">evaṃ vuttā</hi>ti evaṃ uddesavasena vuttā. <hi rend="bold">sabbasattānaṃ pariyādānavacanaṃ</hi> byāpanicchāvasena āmeḍitaniddesabhāvato. <hi rend="bold">sattanikāye</hi>ti sattānaṃ nikāye, sattaghaṭe sattasamūheti attho. devamanussādibhedāsu hi gatīsu bhummadevādikhattiyādihatthiādikhuppipāsikāditaṃtaṃjātivisiṭṭho sattasamūho sattanikāyo. nippariyāyato khandhānaṃ paṭhamābhinibbatti jātīti katvā ‘‘jananaṃ jātī’’ti vatvā svāyaṃ uppādavikāro aparinipphanno <pb ed="V" n="2.0311"/> yesu khandhesu icchitabbo, te teneva saddhiṃ dassetuṃ <hi rend="bold">‘‘savikārāna’’</hi>ntiādi vuttaṃ. <hi rend="bold">savikārāna</hi>nti uppādasaṅkhātena vikārena savikārānaṃ. jātiādīni hi tīṇi lakkhaṇāni dhammānaṃ vikāravisesāti. <hi rend="bold">‘‘upasaggamaṇḍitavevacana’’</hi>nti iminā kevalaṃ upasaggena padavaḍḍhanaṃ katanti dasseti. <hi rend="bold">anupaviṭṭhākārenā</hi>ti aṇḍakosaṃ, vatthikosañca ogāhanākārena. <hi rend="bold">nibbattisaṅkhātenā</hi>ti āyatanānaṃ pāripūrisaṃsiddhisaṅkhātena.</p>

<p rend="bodytext">atha vā <hi rend="bold">jananaṃ jātī</hi>ti aparipuṇṇāyatanaṃ jātimāha. <hi rend="bold">sañjātī</hi>ti sampuṇṇāyatanaṃ. sampuṇṇā hi jāti sañjāti. <hi rend="bold">okkamanaṭṭhena okkantī</hi>ti aṇḍajajalābujavasena <pb ed="M" n="2.0337"/> jāti. te hi aṇḍakosaṃ, vatthikosañca okkamantā pavisantā viya paṭisandhiṃ gaṇhanti. <hi rend="bold">abhinibbattanaṭṭhena abhinibbattī</hi>ti saṃsedajaopapātikavasena. te hi pākaṭā eva hutvā nibbattanti. abhibyattā nibbatti <hi rend="bold">abhinibbatti.</hi> ‘‘jananaṃ jātī’’tiādi āyatanavasena, yonivasena ca dvīhi dvīhi padehi sabbasatte pariyādiyitvā jātiṃ dassetuṃ vuttaṃ. ‘‘tesaṃ tesaṃ sattānaṃ…pe॰… abhinibbattī’’ti sattavasena vuttattā <hi rend="bold">sammutikathā. pātubhāvo</hi>ti ettha <hi rend="bold">iti</hi>-saddo ādiattho, pakārattho vā, tena ‘‘āyatanānaṃ <pb ed="P" n="2.0426"/> paṭilābho’’ti imassa padassa saṅgaho daṭṭhabbo. ayampi hi paramatthakathāti. <hi rend="bold">ekavokārabhavādīsū</hi>ti ekacatupañcavokārabhavesu. <hi rend="bold">tasmiṃ</hi> khandhānaṃ pātubhāve <hi rend="bold">sati. āyatanānaṃ paṭilābho</hi>ti ekacatuvokārabhavesu dvinnaṃ dvinnaṃ āyatanānaṃ vasena, sesesu rūpadhātuyaṃ paṭisandhikkhaṇe uppajjamānānaṃ pañcannaṃ, kāmadhātuyaṃ vikalāvikalindriyānaṃ vasena sattannaṃ, navannaṃ, dasannaṃ, punadasannaṃ, ekādasannañca āyatanānaṃ vasena saṅgaho daṭṭhabbo. <hi rend="bold">pātubhavantāneva,</hi> na kutoci āgatāni. <hi rend="bold">paṭiladdhāni nāma honti</hi> sattasantānassa tassa saṃvijjamānattā. <hi rend="bold">āyatanānaṃ paṭilābho</hi>ti vā āyatanānaṃ attalābho veditabbo.</p>

<p rend="bodytext" n="389"><hi rend="paranum">389</hi><hi rend="dot">.</hi> <hi rend="bold">sabhāvaniddeso</hi>ti sarūpaniddeso. sarūpañhetaṃ jiṇṇatāya, yadidaṃ ‘‘jarā’’ti, ‘‘vayohānīti vā. jīraṇameva <hi rend="bold">jīraṇatā,</hi> jīrantassa vā ākāro <hi rend="bold">tā</hi>-saddena vuttoti āha <hi rend="bold">‘‘ākārabhāvaniddeso’’</hi>ti. <hi rend="bold">khaṇḍitadantā khaṇḍitā nāma</hi> uttarapadalopena. yassa vikārassa vasena satto ‘‘khaṇḍito’’ti vuccati, taṃ <hi rend="bold">khaṇḍiccaṃ.</hi> tathā palitāni assa santīti ‘‘palito’’ti vuccati, taṃ <hi rend="bold">pāliccaṃ.</hi> valittacatāya vā vali taco assāti <hi rend="bold">valittaco.</hi></p>

<p rend="bodytext"><hi rend="bold">phalūpacārenā</hi>ti phalavohārena.</p>

<p rend="bodytext" n="390"><hi rend="paranum">390</hi><hi rend="dot">.</hi> cavanameva <pb ed="V" n="2.0312"/> <hi rend="bold">cavanatā,</hi> cavantassa vā ākāro <hi rend="bold">tā</hi>-saddena vutto. <hi rend="bold">khandhā bhijjantī</hi>ti ekabhavapariyāpannassa khandhasantānassa pariyosānabhūtā khandhā bhijjanti, teneva bhedena nirodhanaṃ <hi rend="bold">adassanaṃ gacchanti, tasmā bhedo antaradhānaṃ</hi> maraṇaṃ. <hi rend="bold">maccumaraṇa</hi>nti maccusaṅkhātaṃ ekabhavapariyāpannajīvitindriyupacchedabhūtaṃ maraṇaṃ. tenāha <hi rend="bold">‘‘na khaṇikamaraṇa’’</hi>nti. ‘‘maccu <pb ed="M" n="2.0338"/> maraṇa’’nti samāsaṃ akatvā yo ‘‘maccū’’ti vuccati bhedo, yañca maraṇaṃ pāṇacāgo, idaṃ vuccati maraṇanti visuṃ sambandho na na yujjati. <hi rend="bold">kālakiriyā</hi>ti maraṇakālo, anatikkamanīyattā visesena ‘‘kālo’’ti vuttoti tassa kiriyā, atthato <pb ed="P" n="2.0427"/> cutikhandhānaṃ bhedappattiyeva, kālassa vā antakassa kiriyāti yā loke vuccati, sā cuti, maraṇanti attho. <hi rend="bold">ayaṃ sabbāpi sammutikathāva</hi> ‘‘yaṃ tesaṃ tesaṃ sattāna’’ntiādinā sattavasena vuttattā. <hi rend="bold">ayaṃ paramatthakathā</hi> paramatthato labbhamānānaṃ ruppanādisabhāvānaṃ dhammānaṃ vinassanajotanābhāvato.</p>

<p rend="bodytext">attāti bhavati ettha cittanti <hi rend="bold">attabhāvo,</hi> khandhasamūho, tassa <hi rend="bold">nikkhepo</hi> nikkhipanaṃ, pātanaṃ vināsoti attho. <hi rend="bold">aṭṭhakathāyaṃ</hi>pana <hi rend="bold">‘‘maraṇaṃ pattassā’’</hi>tiādinā nikkhepahetutāya patanaṃ ‘‘nikkhepo’’ti phalūpacārena vuttanti dasseti. ‘‘khandhānaṃ bhedo’’ti pabandhavasena pavattamānassa dhammasamūhassa vināsajotanāti ekadesato paramatthakathā, ‘‘jīvitindriyassa upacchedo’’ti panettha na koci vohāraleso pīti āha <hi rend="bold">‘‘jīvitindriyassa upacchedo pana sabbākārato paramatthato maraṇa’’</hi>nti. evaṃ santepi yassa khandhabhedassa pavattattā ‘‘tisso mato, phusso mato’’ti vohāro hoti, so bhedo khandhappabandhassa anupacchinnatāya ‘‘sammutimaraṇa’’nti vattabbataṃ arahatīti āha <hi rend="bold">‘‘etadeva sammutimaraṇantipi vuccatī’’</hi>ti. tenāha <hi rend="bold">‘‘jīvitindriyupacchedameva hī’’</hi>tiādi. sabbaso pabandhasamucchedo hi samucchedamaraṇanti.</p>

<p rend="bodytext" n="391"><hi rend="paranum">391</hi><hi rend="dot">.</hi> <hi rend="bold">byasanenā</hi>ti anatthena. ‘‘dhammapaṭisambhidā’’tiādīsu (vibha॰ 721) viya <hi rend="bold">dhamma</hi>-saddo hetupariyāyoti āha <hi rend="bold">‘‘dukkhakāraṇenā’’</hi>ti. socananti lakkhitabbatāya <hi rend="bold">socanalakkhaṇo.</hi> socitassa socanakassa puggalassa, cittassa vā bhāvo <hi rend="bold">socitabhāvo. abbhantare</hi>ti attabhāvassa anto. attano lūkhasabhāvatāya sosento. thāmagamanena samantato sosanavasena <hi rend="bold">parisosento.</hi></p>

<p rend="bodytext" n="392"><hi rend="paranum">392</hi><hi rend="dot">.</hi> <hi rend="bold">‘‘ādissa ādissa devanti paridevanti etenāti ādevo’’</hi>ti ādevana-saddaṃ katvā assumocanādivikāraṃ āpajjantānaṃ tabbikārāpattiyā <pb ed="M" n="2.0339"/> so saddo kāraṇabhāvena <pb ed="P" n="2.0428"/> vutto. <hi rend="bold">taṃ</hi> <pb ed="V" n="2.0313"/> <hi rend="bold">taṃ vaṇṇa</hi>nti taṃ taṃ guṇaṃ. <hi rend="bold">tassevā</hi>ti ādevaparidevasseva. <hi rend="bold">bhāvaniddesā</hi>ti ‘‘ādevitattaṃ paridevitatta’’nti bhāvaniddesā.</p>

<p rend="bodytext" n="393"><hi rend="paranum">393</hi><hi rend="dot">.</hi> nissayabhūto kāyo etassa atthīti <hi rend="bold">kāyikaṃ. </hi> tenāha <hi rend="bold">‘‘kāyapasādavatthuka’’</hi>nti. dukkaraṃ khamanaṃ etassāti <hi rend="bold">dukkhamanaṃ,</hi> so eva attho sabhāvoti <hi rend="bold">dukkhamanaṭṭho,</hi> tena. sātavidhuratāya <hi rend="bold">asātaṃ.</hi></p>

<p rend="bodytext" n="394"><hi rend="paranum">394</hi><hi rend="dot">.</hi> cetasi bhavanti <hi rend="bold">cetasikaṃ,</hi> taṃ pana yasmā cittena samaṃ pakārehi yuttaṃ, tasmā āha <hi rend="bold">‘‘cittasampayutta’’</hi>nti.</p>

<p rend="bodytext" n="395"><hi rend="paranum">395</hi><hi rend="dot">.</hi> sabbavisayapaṭipattinivāraṇavasena samantato sīdanaṃ <hi rend="bold">saṃsīdanaṃ.</hi> uṭṭhātumpi asakkuṇeyyatākaraṇavasena atibalavaṃ, virūpaṃ vā sīdanaṃ <hi rend="bold">visīdanaṃ. cittakilamatho</hi>ti visīdanākārena cittassa parikhedo. <hi rend="bold">upāyāso,</hi> sayaṃ na dukkho dosattā, saṅkhārakkhandhapariyāpannadhammantarattā vā. ye pana domanassameva ‘‘upāyāso’’ti vadeyyuṃ, te ‘‘upāyāso tīhi khandhehi ekenāyatanena ekāya dhātuyā sampayutto, ekena khandhena ekenāyatanena ekāya dhātuyā kehici sampayutto’’ti (dhātu॰ 249). imāya pāḷiyā paṭikkhipitabbā. <hi rend="bold">upa</hi>-saddo bhusatthoti āha <hi rend="bold">‘‘balavataraṃ āyāso upāyāso’’</hi>ti. dhammamattatādīpano <hi rend="bold">bhāvaniddeso</hi> dhammato aññassa kattuabhāvajotano, asati ca kattari tena kattabbassa, pariggahetabbassa ca abhāvo evāti āha <hi rend="bold">‘‘attattaniyābhāvadīpakābhāvaniddesā’’</hi>ti.</p>

<p rend="bodytext" n="398"><hi rend="paranum">398</hi><hi rend="dot">.</hi> <hi rend="bold">jātidhammāna</hi>nti ettha <hi rend="bold">dhamma</hi>-saddo pakatipariyāyoti āha <hi rend="bold">‘‘jātisabhāvāna’’</hi>nti, jāyanapakatikānanti vuttaṃ hoti. maggabhāvanāya maggabhāvanicchāhetukatā icchitabbāti tādisaṃ icchaṃ nivattento <hi rend="bold">‘‘vinā maggabhāvana’’</hi>nti āha. aparo nayo <hi rend="bold">na kho paneta</hi>nti yametaṃ ‘‘aho vata mayaṃ na jātidhammā assāma, na ca vata no jāti āgaccheyyā’’ti evaṃ pahīnasamudayesu <pb ed="P" n="2.0429"/> ariyesu vijjamānaṃ ajātidhammattaṃ, parinibbutesu ca vijjamānaṃ jātiyā anāgamanaṃ icchitaṃ, taṃ icchantassāpi maggabhāvanāya vinā appattabbato<pb ed="M" n="2.0340"/>, anicchantassāpi bhāvanāya pattabbato na icchāya pattabbaṃ nāma hotīti evamettha attho daṭṭhabbo. vakkhamānatthasampiṇḍanattho <hi rend="bold">pi</hi>-saddoti āha <hi rend="bold">‘‘upari sesāni upādāya pi-kāro’’</hi>ti. <hi rend="bold">ya</hi>nti hetuatthe karaṇe paccattavacananti āha <hi rend="bold">‘‘yenapi dhammenā’’</hi>ti. hetuattho hi ayaṃ <hi rend="bold">dhamma</hi>-saddo<pb ed="V" n="2.0314"/>, alabbhaneyyabhāvo ettha hetu veditabbo. <hi rend="bold">ta</hi>nti vā icchitassa vatthuno alabbhanaṃ, evamettha <hi rend="bold">‘‘yampī</hi>ti yenapī’’ti vibhattivipallāsena attho vutto. yadā pana <hi rend="bold">yaṃ</hi>-saddo ‘‘iccha’’nti etaṃ apekkhati, tadā alābhavisiṭṭhā icchā vuttā hoti. yadā pana ‘‘na labhatī’’ti etaṃ apekkhati, tadā icchāvisiṭṭho alābho vutto hoti, so pana atthato añño dhammo natthi, tathāpi alabbhaneyyavatthugatā icchāva vuttā hoti. <hi rend="bold">sabbatthā</hi>ti ‘‘jarādhammāna’’ntiādinā āgatesu sabbavāresu.</p>

<p rend="subhead">samudayasaccaniddesavaṇṇanā</p>

<p rend="bodytext" n="400"><hi rend="paranum">400</hi><hi rend="dot">.</hi> <hi rend="bold">punabbhavakaraṇaṃ punobbhavo</hi> uttarapadalopaṃ katvā mano-saddassa viya purimapadassa o-kārantatā daṭṭhabbā. atha vā sīlanaṭṭhena <hi rend="bold">ika</hi>-saddena gamitatthattā kiriyāvācakassa saddassa adassanaṃ daṭṭhabbaṃ yathā ‘‘asūpabhakkhanasīlo asūpiko’’ti. <hi rend="bold">sammohavinodaniyaṃ</hi> pana ‘‘punabbhavaṃ deti, punabbhavāya saṃvattati, punappunaṃ bhave nibbattetīti ponobbhavikā’’ti (vibha॰ aṭṭha॰ 203) attho vutto so ‘‘taddhitā’’ iti bahuvacananiddesato, vicittattā vā taddhitavuttiyā, abhidhānalakkhaṇattā <pb ed="P" n="2.0430"/> vā taddhitānaṃ tesupi atthesu ponobbhavikasaddasiddhi sambhaveyyāti katvā vutto. tattha kammunā sahajātā punabbhavaṃ deti, asahajātā kammasahāyabhūtā punabbhavāya saṃvattati, duvidhāpi punappunaṃ bhave nibbattetīti daṭṭhabbā. nandanaṭṭhena, rañjanaṭṭhena ca <hi rend="bold">nandīrāgo,</hi> yo ca nandīrāgo, yā ca taṇhāyanaṭṭhena taṇhā, ubhayametaṃ ekatthaṃ, byañjanameva nānanti taṇhā <hi rend="bold">‘‘nandīrāgena saddhiṃ atthato ekattameva gatā’’</hi>ti vuttā. tabbhāvattho hettha <hi rend="bold">saha</hi>-saddo ‘‘sanidassanā dhammā’’tiādīsu (dha॰ sa॰ dukamātikā 9) viya. tasmā <hi rend="bold">nandīrāgasahagatā</hi>ti nandīrāgabhāvaṃ gatā sabbāsupi avatthāsu nandīrāgabhāvassa apaccakkhāya vattanatoti attho. rāgasambandhena <hi rend="bold">uppannassā</hi>ti vuttaṃ. rūpārūpabhavarāgassa visuṃ vuccamānattā kāmabhave eva bhavapatthanuppatti vuttāti veditabbā.</p>

<p rend="bodytext">tasmiṃ <pb ed="M" n="2.0341"/> tasmiṃ piyarūpe paṭhamuppattivasena <hi rend="bold">‘‘uppajjatī’’</hi>ti vuttaṃ, punappunaṃ pavattivasena <hi rend="bold">‘‘nivisatī’’</hi>ti. pariyuṭṭhānānusayavasena vā uppattinivesā yojetabbā. <hi rend="bold">sampattiya</hi>nti manussasobhagge, devatte ca. <hi rend="bold">attano cakkhu</hi>nti savatthukaṃ cakkhuṃ vadati, sapasādaṃ vā maṃsapiṇḍaṃ. <hi rend="bold">vippasannaṃ pañcapasāda</hi>nti parisuddhasuppasannanīlapītalohitakaṇhaodātavaṇṇavantaṃ. <hi rend="bold">rajatapanāḷikaṃ viya</hi> chiddaṃ abbhantare odātattā. <hi rend="bold">pāmaṅgasuttaṃ viya</hi> ālambakaṇṇabaddhaṃ. tuṅgā uccā dīghā nāsikā <hi rend="bold">tuṅganāsā,</hi> evaṃ <hi rend="bold">laddhavohāraṃ</hi> attano <hi rend="bold">ghānaṃ.</hi> ‘‘laddhavohārā’’ti vā pāṭho, tasmiṃ <pb ed="V" n="2.0315"/> sati tuṅgā nāsā yesaṃ te <hi rend="bold">tuṅganāsā,</hi> evaṃ <hi rend="bold">laddhavohārā</hi> sattā attano <hi rend="bold">ghāna</hi>nti yojanā <pb ed="P" n="2.0431"/> kātabbā. <hi rend="bold">jivhaṃ…pe॰… maññanti</hi> vaṇṇasaṇṭhānato, kiccato ca. <hi rend="bold">kāyaṃ…pe॰… maññanti</hi> ārohapariṇāhasampattiyā. <hi rend="bold">manaṃ…pe॰… maññanti</hi> atītādiatthacintanasamatthaṃ. <hi rend="bold">attanā paṭiladdhāni</hi> ajjhattañca sarīragandhādīni, bahiddhā ca vilepanagandhādīni. <hi rend="bold">uppajjamānā uppajjatīti yadā uppajjamānā hoti, tadā ettha uppajjatī</hi>ti sāmaññena gahitā uppādakiriyā lakkhaṇabhāvena vuttā, visayavisiṭṭhā ca lakkhitabbabhāvena. na hi sāmaññavisesehi nānattavohāro na hotīti. <hi rend="bold">uppajjamānā</hi>ti vā anicchito uppādo hetubhāvena vutto, <hi rend="bold">uppajjatī</hi>ti nicchito phalabhāvena yadi uppajjamānā hoti, ettha uppajjatīti.</p>

<p rend="subhead">nirodhasaccaniddesavaṇṇanā</p>

<p rend="bodytext" n="401"><hi rend="paranum">401</hi><hi rend="dot">.</hi> ‘‘sabbāni nibbānavevacanānevā’’ti vatvā tamatthaṃ pākaṭataraṃ kātuṃ <hi rend="bold">‘‘nibbānañhī’’</hi>tiādi āraddhaṃ. tattha <hi rend="bold">āgammā</hi>ti nimittaṃ katvā. nibbānahetuko hi taṇhāya asesavirāganirodho. khayagamanavasena <hi rend="bold">virajjati.</hi> appavattigamanavasena <hi rend="bold">nirujjhati.</hi> anapekkhatāya cajanavasena, hānivasena vā <hi rend="bold">cajīyati.</hi> puna yathā nappavattati, tathā dūra khipanavasena <hi rend="bold">paṭinissajjīyati.</hi> bandhanabhūtāya mocanavasena <hi rend="bold">muccati.</hi> asaṃkilesavasena <hi rend="bold">na allīyati.</hi> kasmā panetaṃ nibbānaṃ ekameva samānaṃ nānānāmehi vuccatīti? paṭipakkhanānatāyāti dassento <hi rend="bold">‘‘ekameva hī’’</hi>tiādimāha. saṅkhatadhammavidhurasabhāvattā nibbānassa nāmānipi guṇanemittikattā saṅkhatadhammavidhurāneva hontīti vuttaṃ <hi rend="bold">‘‘sabbasaṅkhatānaṃ nāmapaṭipakkhavasenā’’</hi>ti. asesaṃ virajjati taṇhā etthāti <hi rend="bold">asesavirāgo</hi>ti. esa nayo sesesupi. ayaṃ pana viseso – natthi etassa uppādo, na <pb ed="M" n="2.0342"/> vā etasmiṃ adhigate puggalassa uppādoti <hi rend="bold">anuppādo,</hi> asaṅkhatadhammo. <hi rend="bold">‘‘appavatta’’</hi>ntiādīsupi iminā nayena attho veditabbo. <hi rend="bold">āyūhanaṃ</hi> samudayo, tappaṭipakkhavasena <hi rend="bold">anāyūhanaṃ.</hi></p>

<p rend="bodytext">taṇhā appahīne sati yattha uppajjati, pahāne pana sati tattha <pb ed="P" n="2.0432"/> tatthevassā abhāvo sudassitoti āha <hi rend="bold">‘‘tattheva abhāvaṃ dassetu’’</hi>nti. <hi rend="bold">apaññatti</hi>nti apaññāpanaṃ, ‘‘titta alābu atthī’’ti vohārābhāvaṃ vā. tittaalābuvalliyā appavattiṃ icchanto puriso viya ariyamaggo, tassa tassā appavattininnacittassa mūlacchedanaṃ viya maggassa nibbānārammaṇassa taṇhāya pahānaṃ, tadappavatti viya taṇhāya appavattibhūtaṃ nibbānaṃ daṭṭhabbaṃ.</p>

<p rend="bodytext">dutiyaupamāyaṃ <pb ed="V" n="2.0316"/> dakkhiṇadvāraṃ viya nibbānaṃ, coraghātakā viya maggo. dakkhiṇadvāre ghātitāpi corā pacchā ‘‘aṭaviyaṃ corā ghātitā’’ti vuccanti, evaṃ nibbānaṃ āgamma niruddhāpi taṇhā ‘‘cakkhādīsu niruddhā’’ti vuccati tattha kiccakaraṇābhāvatoti daṭṭhabbaṃ. purimā vā upamā maggena niruddhāya ‘‘piyarūpasātarūpesu niruddhā’’ti vattabbatādassanatthaṃ vuttā, pacchimā nibbānaṃ āgamma niruddhāya ‘‘piyarūpasātarūpesu niruddhā’’ti vattabbatādassanatthaṃ vuttāti ayaṃ etāsaṃ viseso.</p>

<p rend="subhead">maggasaccaniddesavaṇṇanā</p>

<p rend="bodytext" n="402"><hi rend="paranum">402</hi><hi rend="dot">.</hi> <hi rend="bold">aññamaggapaṭikkhepanattha</hi>nti titthiyehi parikappitassa maggassa dukkhanirodhagāminipaṭipadābhāvapaṭikkhepanatthaṃ, aññassa vā maggabhāvapaṭikkhepo <hi rend="bold">aññamaggapaṭikkhepo,</hi> tadatthaṃ. <hi rend="bold">‘‘aya’’</hi>nti pana attano, tesu ca bhikkhūsu ekaccānaṃ paccakkhabhāvato āsannapaccakkhavacanaṃ. <hi rend="bold">ārakattā</hi>ti niruttinayena ariyasaddasiddhimāha. <hi rend="bold">ariyabhāvakarattā</hi>ti ariyakaraṇo <hi rend="bold">ariyo</hi>ti uttarapadalopena, puggalassa ariyabhāvakarattā ariyaṃ karotīti vā <hi rend="bold">ariyo,</hi> ariyaphalapaṭilābhakarattā vā ariyaṃ phalaṃ labhāpeti janetīti <hi rend="bold">ariyo.</hi> purimena cettha attano kiccavasena, pacchimena phalavasena ariyanāmalābho vuttoti daṭṭhabbo. catusaccapaṭivedhāvahaṃ kammaṭṭhānaṃ <hi rend="bold">catusaccakammaṭṭhānaṃ</hi><pb ed="P" n="2.0433"/>, catusaccaṃ vā uddissa pavattaṃ bhāvanākammaṃ yogino sukhavisesānaṃ ṭhānabhūtanti <hi rend="bold">catusaccakammaṭṭhānaṃ. purimāni dve saccāni</hi> <pb ed="M" n="2.0343"/> <hi rend="bold">vaṭṭaṃ</hi> pavattihetubhāvato. <hi rend="bold">pacchimāni vivaṭṭaṃ</hi> nivattitadadhigamupāyabhāvato. <hi rend="bold">vaṭṭe kammaṭṭhānābhiniveso</hi> sarūpato pariggahasabbhāvato. <hi rend="bold">vivaṭṭe natthi</hi> avisayattā, visayatte ca payojanābhāvato. purimāni dve saccāni uggaṇhitvāti sambandho. kammaṭṭhānapāḷiyā hi tadatthasallakkhaṇena vācuggatakaraṇaṃ <hi rend="bold">uggaho.</hi> tenāha <hi rend="bold">‘‘vācāya punappunaṃ parivattento’’</hi>ti. <hi rend="bold">iṭṭhaṃ kanta</hi>nti nirodhamaggesu ninnabhāvaṃ dasseti, na abhinandanaṃ, tanninnabhāvoyeva ca tattha kammakaraṇaṃ daṭṭhabbaṃ.</p>

<p rend="bodytext"><hi rend="bold">ekapaṭivedhenevā</hi>ti ekañāṇeneva paṭivijjhanena. <hi rend="bold">paṭivedho</hi> paṭighātābhāvena visaye nissaṅgacārasaṅkhātaṃ nibbijjhanaṃ. <hi rend="bold">abhisamayo</hi> avirajjhitvā visayassa adhigamasaṅkhāto avabodho. ‘‘idaṃ dukkhaṃ, ettakaṃ dukkhaṃ, na ito bhiyyo’’ti paricchinditvā jānanameva vuttanayena paṭivedhoti <hi rend="bold">pariññāpaṭivedho,</hi> tena. idañca yathā tasmiṃ ñāṇe pavatte pacchā dukkhassa sarūpādiparicchede sammoho na hoti, tathā pavattiṃ gahetvā vuttaṃ, na pana maggañāṇassa ‘‘idaṃ dukkha’’ntiādinā (ma॰ ni॰ 2.484; 3.104) pavattanato. pahīnassa <pb ed="V" n="2.0317"/> puna appahātabbatāya pakaṭṭhaṃ hānaṃ cajanaṃ samucchindanaṃ, pahānameva vuttanayena paṭivedhoti <hi rend="bold">pahānapaṭivedho,</hi> tena. ayampi yasmiṃ kilese appahīyamāne maggabhāvanāya na bhavitabbaṃ, asati ca <pb ed="P" n="2.0434"/> maggabhāvanāya yo uppajjeyya, tassa kilesassa paṭighātaṃ karontassa anuppattidhammataṃ āpādentassa ñāṇassa tathāpavattiyaṃ paṭighātābhāvena nissaṅgacāraṃ upādāya evaṃ vutto. <hi rend="bold">sacchikiriyā</hi> paccakkhakaraṇaṃ anussavākāraparivitakkādike muñcitvā sarūpato ārammaṇakaraṇaṃ ‘‘idaṃ ta’’nti yathāsabhāvato gahaṇaṃ, sā eva vuttanayena paṭivedhoti <hi rend="bold">sacchikiriyāpaṭivedho,</hi> tena. ayaṃ panassa āvaraṇassa asamucchindanato ñāṇaṃ nirodhaṃ ālambituṃ na sakkoti, tassa samucchindanato taṃ sarūpato vibhāventameva pavattatīti evaṃ vutto. <hi rend="bold">bhāvanā</hi> uppādanā, vaḍḍhanā ca. tattha paṭhamamagge uppādanaṭṭhena, dutiyādīsu vaḍḍhanaṭṭhena, ubhayatthāpi vā ubhayathāpi veditabbaṃ. paṭhamamaggepi hi yathārahaṃ vuṭṭhānagāminiyaṃ pavattaṃ parijānanādiṃ vaḍḍhento pavattoti vaḍḍhanaṭṭhena bhāvanā sakkā viññātuṃ. dutiyādīsupi appahīnakilesappahānato, puggalantarabhāvasādhanato ca uppādanaṭṭhena bhāvanā sakkā viññātuṃ, sā eva vuttanayena paṭivedhoti <hi rend="bold">bhāvanāpaṭivedho,</hi> tena. ayampi <pb ed="M" n="2.0344"/> hi yathā ñāṇe pavatte pacchā maggadhammānaṃ sarūpaparicchede sammoho na hoti, tathā pavattimeva gahetvā vutto.</p>

<p rend="bodytext">tiṭṭhantu tāva yathādhigatā maggadhammā, yathāpavattesu phaladhammesupi ayaṃ yathādhigatasaccadhammesu viya vigatasammohova hoti. tenevāha ‘‘diṭṭhadhammo pattadhammo viditadhammo pariyogāḷhadhammo’’ti (mahāva॰ 18; dī॰ ni॰ 1.299; ma॰ ni॰ 2.69) yato sacassa dhammatāsañcoditā yathādhigatasaccadhammālambaniyo maggavīthito parato maggaphalapahīnāvasiṭṭhakilesanibbānānaṃ <pb ed="P" n="2.0435"/> paccavekkhaṇā pavattanti, dukkhasaccammopi sakkāyadiṭṭhiādayo. ayañca atthavaṇṇanā <hi rend="bold">‘‘pariññābhisamayenā’’</hi>tiādīsupi vibhāvetabbā. <hi rend="bold">ekābhisamayena abhisametī</hi>ti etthāha vitaṇḍavādī ‘‘ariyamaggañāṇaṃ catūsu saccesu nānābhisamayavasena kiccakara’’nti, so <hi rend="bold">abhidhamme</hi> (kathā॰ 274) odhisokathāya saññāpetabbo. idāni tameva ekābhisamayaṃ vitthāravasena vibhāvetuṃ <hi rend="bold">‘‘evamassā’’</hi>tiādi vuttaṃ. ‘‘pubbabhāge…pe॰… paṭivedho hotī’’ti kasmā vuttaṃ, nanu paṭivedho pubbabhāgiyo na hotīti? saccametaṃ nippariyāyato, idha pana uggahādivasena pavatto avabodho pariyāyato tathā vutto. paṭivedhanimittattā vā uggahādivasena pavattaṃ dukkhādīsu pubbabhāge ñāṇaṃ ‘‘paṭivedho’’ti vuttaṃ, na paṭivijjhanasabhāvaṃ. <hi rend="bold">kiccato</hi>ti pubbabhāgehi dukkhādiñāṇehi kātabbakiccassa idha nipphattito, imasseva vā ñāṇassa dukkhādippakāsanakiccato, pariññāditoti attho. <hi rend="bold">ārammaṇapaṭivedho</hi>ti sacchikiriyāpaṭivedhamāha. <hi rend="bold">sā</hi>ti paccavekkhaṇā. <hi rend="bold">idhā</hi>ti <pb ed="V" n="2.0318"/> imasmiṃ ṭhāne. uggahādīsu vuccamānesu <hi rend="bold">na vuttā</hi> anavasarattā. adhigame hi sati tassā siyā avasaro.</p>

<p rend="bodytext">taṃyeva hi anavasaraṃ dassetuṃ <hi rend="bold">‘‘imassa cā’’</hi>tiādi vuttaṃ. <hi rend="bold">pubbe pariggahato</hi>ti kammaṭṭhānapariggahato pubbe. uggahādivasena saccānaṃ pariggaṇhanañhi pariggaho. tathā tāni pariggaṇhanato manasikāradaḷhatāya pubbabhāgiyā dukkhapariññādayo honti yevāti āha <hi rend="bold">‘‘pariggahato paṭṭhāya hotī’’</hi>ti. <hi rend="bold">aparabhāge</hi>ti maggakkhaṇe. <hi rend="bold">duddasattā</hi>ti attano pavattikkhaṇavasena <pb ed="P" n="2.0436"/> pākaṭānipi pakatiñāṇena sabhāvarasato daṭṭhuṃ asakkuṇeyyattā. gambhīreneva ca bhāvanāñāṇena, tathāpi matthakappattena ariyamaggañāṇeneva yāthāvato passitabbattā <hi rend="bold">gambhīrāni</hi><pb ed="M" n="2.0345"/>. tenāha <hi rend="bold">‘‘lakkhaṇapaṭivedhato pana ubhayampi gambhīra’’</hi>nti. itarāni asaṃkiliṭṭhaasaṃkilesikatāya accantasukhappattāya anuppattibhavatāya, anuppannapubbatāya ca pavattivasena apākaṭattā ca paramagambhīrattā, tathā paramagambhīrañāṇeneva passitabbatāya pakatiñāṇena daṭṭhuṃ na sakkuṇeyyānīti <hi rend="bold">duddasāni.</hi> tenāha <hi rend="bold">‘‘itaresaṃ panā’’</hi>tiādi. <hi rend="bold">payogo</hi>ti kiriyā, vāyāmo vā. tassa mahantatarassa icchitabbataṃ, dukkarataratañca upamāhi dasseti <hi rend="bold">‘‘bhavaggaggahaṇattha’’</hi>ntiādinā. <hi rend="bold">paṭivedhakkhaṇe</hi>ti ariyassa maggassa catusaccasampaṭivedhakkhaṇe. <hi rend="bold">ekameva taṃ ñāṇa</hi>nti dukkhādīsu pariññādikiccasādhanavasena ekameva taṃ maggañāṇaṃ <hi rend="bold">hoti.</hi></p>

<p rend="bodytext"><hi rend="bold">imesu tīsu ṭhānesū</hi>ti imesu viramitabbatāvasena jotitesu tīsu kāmabyāpādavihiṃsāvitakkavatthūsu. visuṃ visuṃ <hi rend="bold">uppannassa</hi> tividha<hi rend="bold">akusalasaṅkappassa. padapacchedato</hi>ti ettha gatamaggo ‘‘pada’’nti vuccati, yena ca upāyena kāraṇena kāmavitakko uppajjati, so tassa gatamaggoti tassa pacchedo ghāto padapacchedo, tato padapacchedato. anuppattidhammatāpādanaṃ <hi rend="bold">anuppattisādhanaṃ,</hi> tassa vasena. maggakiccasādhanena <hi rend="bold">maggaṅgaṃ</hi> pūrayamāno ekova tividhakiccasādhano <hi rend="bold">kusalasaṅkappo uppajjati.</hi> tividhākusalasaṅkappasamucchedanameva hettha tividhakiccasādhanaṃ daṭṭhabbaṃ. iminā nayena <hi rend="bold">‘‘imesu catūsu ṭhānesū’’</hi>tiādīsupi attho veditabbo.</p>

<p rend="bodytext"><hi rend="bold">musāvādāveramaṇiādayo</hi>ti ettha yasmā <hi rend="bold">sikkhāpadavibhaṅge</hi> <pb ed="P" n="2.0437"/> (vibha॰ 703) viraticetanā, sabbe sampayuttadhammā ca sikkhāpadānīti āgatānīti tattha padhānānaṃ viraticetanānaṃ vasena ‘‘viratiyopi honti cetanāyopī’’ti (vibha॰ aṭṭha॰ 703) <hi rend="bold">sammohavinodaniyaṃ</hi> vuttaṃ, tasmā keci ‘‘ādi-saddena na kevalaṃ pisuṇavācā veramaṇiādīnaṃyeva saṅgaho, atha kho tādisānaṃ cetanānampi <pb ed="V" n="2.0319"/> saṅgaho’’ti vadanti, taṃ pubbabhāgavasena vuccamānattā yujjeyya, musāvādādīhi viramaṇakāle vā viratiyo, subhāsitādivācābhāsanādikāle ca cetanāyo yojetabbā, maggakkhaṇe pana viratiyova icchitabbā cetanānaṃ amaggaṅgattā. ekassa ñāṇassa dukkhādiñāṇatā viya, ekāya viratiyā musāvādādiviratibhāvo viya ca ekāya cetanāya sammāvācādikiccattayasādhanasabhāvābhāvā sammāvācādibhāvāsiddhito, taṃsiddhiyaṃ aṅgattayatāsiddhito ca.</p>

<p rend="bodytext">bhikkhussa <pb ed="M" n="2.0346"/> ājīvahetukaṃ kāyavacīduccaritaṃ nāma ayoniso āhārapariyesanahetukameva siyāti āha <hi rend="bold">‘‘khādanīya…pe॰… duccarita’’</hi>nti. kāyavacīduccaritaggahaṇañca kāyavacīdvāreyeva ājīvapakopo, na manodvāreti dassanatthaṃ. tenāha <hi rend="bold">‘‘imesuyeva sattasu ṭhānesū’’</hi>ti.</p>

<p rend="bodytext"><hi rend="bold">anuppannāna</hi>nti asamudācāravasena vā ananubhūtārammaṇavasena vā anuppannānaṃ. aññathā hi anamatagge saṃsāre anuppannā pāpakā akusalā dhammā nāma na santi. tenāha <hi rend="bold">‘‘ekasmiṃ bhave’’</hi>tiādi. yasmiṃ bhave ayaṃ imaṃ vīriyaṃ ārabhati, tasmiṃ <hi rend="bold">ekasmiṃ bhave.</hi> <hi rend="bold">janetī</hi>ti uppādeti. tādisaṃ chandaṃ kurumāno evaṃ chandaṃ janeti nāma. <hi rend="bold">vāyāmaṃ karotī</hi>ti payogaṃ parakkamaṃ karoti. <hi rend="bold">vīriyaṃ</hi> <pb ed="P" n="2.0438"/> <hi rend="bold">pavattetī</hi>ti kāyikacetasikavīriyaṃ pakārato vatteti. <hi rend="bold">vīriyena cittaṃ paggahitaṃ karotī</hi>ti teneva sahajātavīriyena cittaṃ ukkhipento kosajjapātato nisedhanena paggahitaṃ karoti. <hi rend="bold">padahanaṃ pavattetī</hi>ti padhānaṃ vīriyaṃ karoti. paṭipāṭiyā panetāni cattāri padāni āsevanābhāvanābahulīkammasātaccakiriyāhi yojetabbāni.</p>

<p rend="bodytext"><hi rend="bold">uppannapubbāna</hi>nti sadisavohārena vuttaṃ. bhavati hi taṃsadisesu tabbohāro yathā ‘‘sā eva tittiri, tāni eva osadhānī’’ti. tenāha <hi rend="bold">‘‘idāni tādise’’</hi>ti. <hi rend="bold">uppannāna</hi>nti ‘‘anuppannā’’ti avattabbataṃ āpannānaṃ. <hi rend="bold">pahānāyā</hi>ti pajahanatthāya. <hi rend="bold">anuppannānaṃ kusalāna</hi>nti ettha <hi rend="bold">kusalā</hi>ti uttarimanussadhammā adhippetā, tesañca <hi rend="bold">uppādo</hi> nāma adhigamo paṭilābho, tappaṭikkhepena <hi rend="bold">anuppādo</hi> appaṭilābhoti āha <hi rend="bold">‘‘appaṭiladdhānaṃ paṭhamajjhānādīna’’</hi>nti. ‘‘ṭhitiyā vīriyaṃ ārabhatī’’ti vutte na khaṇaṭhiti adhippetā tadatthaṃ vīriyārabbhena payojanābhāvato, atha kho pabandhaṭhiti adhippetāti āha <hi rend="bold">‘‘punappunaṃ uppattipabandhavasena ṭhitattha’’</hi>nti. <hi rend="bold">sammussanaṃ</hi> paṭipakkhadhammavasena adassanamupagamananti tappaṭikkhepena asammussanaṃ <hi rend="bold">asammoso</hi>ti āha <hi rend="bold">‘‘asammosāyāti avināsanattha’’</hi>nti. <hi rend="bold">bhiyyobhāvo</hi> punappunaṃ bhavanaṃ, so pana <pb ed="V" n="2.0320"/> uparūpari uppattīti āha <hi rend="bold">‘‘uparibhāvāyā’’</hi>ti. <hi rend="bold">vepullaṃ</hi> abhiṇhappavattiyā paguṇabalavabhāvāpattīti vuttaṃ <hi rend="bold">‘‘vepullāyāti vipulabhāvāyā’’</hi>ti, mahantabhāvāyāti attho. <hi rend="bold">bhāvanāya paripūraṇattha</hi>nti jhānādibhāvanāparibrūhanatthaṃ.</p>

<p rend="bodytext"><hi rend="bold">catūsu</hi> <pb ed="M" n="2.0347"/> <hi rend="bold">ṭhānesū</hi>ti anuppannākusalānuppādanādīsu catūsu ṭhānesu. <hi rend="bold">kiccasādhanavasenā</hi>ti catubbidhassapi kiccassa <pb ed="P" n="2.0439"/> ekajjhaṃ nipphādanavasena.</p>

<p rend="bodytext"><hi rend="bold">jhānāni pubbabhāgepi maggakkhaṇepi nānā</hi>ti yadipi samādhiupakārakehi abhiniropanānumajjanasampiyāyanabrūhanasantasukhasabhāvehi vitakkādīhi sampayogabhedato bhāvanātisayappavattānaṃ catunnaṃ jhānānaṃ vasena sammāsamādhi vibhatto, tathāpi vāyāmo viya anuppannākusalānuppādanādicatuvāyāmakiccaṃ, sati viya ca asubhāsukhāniccānattesu kāyādīsu subhādisaññāppahānacatusatikiccaṃ, eko samādhi catujhānasamādhikiccaṃ na sādhetīti pubbabhāgepi paṭhamajjhānasamādhi eva maggakkhaṇepi, tathā pubbabhāgepi catutthajjhānasamādhi eva maggakkhaṇe pīti attho. <hi rend="bold">nānāmaggavasenā</hi>ti paṭhamamaggādinānāmaggavasena jhānāni nānā. <hi rend="bold">dutiyādayo</hi>pi maggā <hi rend="bold">dutiyādīnaṃ</hi> jhānānaṃ. <hi rend="bold">ayaṃ panassā</hi>ti ettha maggabhāvena catubbidhampi ekattena gahetvā ‘‘assā’’ti vuttaṃ, <hi rend="bold">assa</hi> maggassāti attho. <hi rend="bold">aya</hi>nti pana ayaṃ jhānavasena sabbasadisasabbāsadisekaccasadisatā viseso.</p>

<p rend="bodytext"><hi rend="bold">pādakajjhānaniyamena hotī</hi>ti idha pādakajjhānaniyamaṃ dhuraṃ katvā vuttaṃ, yathā cettha, evaṃ <hi rend="bold">sammohavinodaniya</hi>mpi (vibha॰ aṭṭha॰ 205). <hi rend="bold">aṭṭhasāliniyaṃ</hi> (dha॰ sa॰ aṭṭha॰ 350) pana vipassanāniyamo vutto sabbavādāvirodhato, idha pana sammasitajjhānapuggalajjhāsayavādanivattanato pādakajjhānaniyamo vutto. vipassanāniyamo pana sādhāraṇattā idhāpi na paṭikkhittoti daṭṭhabbo. aññe ca ācariyavādā parato vakkhamānā vibhajitabbāti yathāvuttameva tāva pādakajjhānaniyamaṃ vibhajanto āha <hi rend="bold">‘‘pādakajjhānaniyamena tāvā’’</hi>ti. <hi rend="bold">paṭhamajjhāniko hoti,</hi> yasmā āsannapadese vuṭṭhitasamāpatti maggassa <pb ed="P" n="2.0440"/> attano sadisabhāvaṃ karoti bhūmivaṇṇo viya godhāvaṇṇassa. <hi rend="bold">paripuṇṇāneva hontī</hi>ti aṭṭha satta ca hontīti attho. <hi rend="bold">satta honti</hi> sammāsaṅkappassa abhāvato. <hi rend="bold">cha honti</hi> pītisambojjhaṅgassa abhāvato. maggaṅgabojjhaṅgānaṃ sattachabhāvaṃ atidisati <hi rend="bold">‘‘esa nayo’’</hi>ti. <hi rend="bold">arūpe catukkapañcakajjhānaṃ…pe॰… vuttaṃ</hi> aṭṭhasāliniyanti adhippāyo. nanu tattha ‘‘arūpe tikacatukkajjhānaṃ uppajjatī’’ti (dha॰ sa॰ aṭṭha॰ 350) vuttaṃ<pb ed="V" n="2.0321"/>, na ‘‘catukkapañcakajjhāna’’nti? saccametaṃ, yesu pana saṃsayo atthi, tesaṃ uppattidassanena<pb ed="M" n="2.0348"/>, tena atthato ‘‘catukkapañcakajjhānaṃ uppajjatī’’ti vuttameva hotīti evamāhāti veditabbaṃ. samudāyañca apekkhitvā <hi rend="bold">‘‘tañca lokuttaraṃ, na lokiya’’</hi>nti āha ‘‘avayavekattaṃ liṅgasamudāyassa visesakaṃ hotī’’ti. catutthajjhānameva hi tattha lokiyaṃ uppajjati, na catukkaṃ, pañcakaṃ vāti. <hi rend="bold">ettha katha</hi>nti pādakajjhānassa abhāvā kathaṃ daṭṭhabbanti attho. <hi rend="bold">taṃjhānikāvassa tattha tayo maggā uppajjanti,</hi> tajjhānikaṃpaṭhamaphalādiṃ pādakaṃ katvā uparimaggabhāvanāyāti adhippāyo. tikacatukkajjhānikaṃ pana maggaṃ bhāvetvā tattha uppannassa arūpacatutthajjhānaṃ, tajjhānikaṃ phalañca pādakaṃ katvā uparimaggabhāvanāya aññajhānikāpi uppajjantīti, jhānaṅgādiniyāmikā pubbābhisaṅkhārasamāpattipādakaṃ, na sammasitabbāti phalassāpi pādakatā daṭṭhabbā.</p>

<p rend="bodytext"><hi rend="bold">keci panā</hi>ti moravāpīmahādattattheraṃ sandhāyāha. puna <hi rend="bold">kecī</hi>ti tipiṭakacūḷābhayattheraṃ<pb ed="P" n="2.0441"/>. tatiyavāre <hi rend="bold">kecī</hi>ti ‘‘pādakajjhānameva niyametī’’ti evaṃ vādinaṃ tipiṭakacūḷanāgattherañceva anantaraṃ vutte dve ca there ṭhapetvā itare there sandhāya vadati.</p>

<p rend="bodytext" n="403"><hi rend="paranum">403</hi><hi rend="dot">.</hi> sasantatipariyāpannānaṃ dukkhasamudayānaṃ appavattibhāvena pariggayhamāno nirodhopi sasantatipariyāpanno viya hotīti katvā vuttaṃ <hi rend="bold">‘‘attano vā cattāri saccānī’’</hi>ti. <hi rend="bold">parassa vā</hi>ti etthāpi eseva nayo. tenāha bhagavā ‘‘imasmiṃyeva byāmamatte kaḷevare sasaññimhi samanake lokañca paññāpemi, lokasamudayañca paññāpemi, lokanirodhañca paññāpemi, lokanirodhagāminipaṭipadañca paññāpemī’’ti (saṃ॰ ni॰ 1.107; a॰ ni॰ 4.45) kathaṃ pana ādikammiko nirodhamaggasaccāni pariggaṇhātīti? anussavādisiddhamākāraṃ pariggaṇhāti. evañca katvā lokuttarabojjhaṅge uddissāpi pariggaho na virujjhati. <hi rend="bold">yathāsambhavato</hi>ti sambhavānurūpaṃ, ṭhapetvā nirodhasaccaṃ sesasaccavasena samudayavayāti veditabbāti attho.</p>

<p rend="centre">catusaccapabbavaṇṇanā niṭṭhitā.</p>

<p rend="centre">dhammānupassanāvaṇṇanā niṭṭhitā.</p>

<p rend="bodytext" n="404"><hi rend="paranum">404</hi><hi rend="dot">.</hi> ‘‘aṭṭhikasaṅkhalikaṃ <pb ed="M" n="2.0349"/> samaṃsa’’ntiādikā satta sivathikā aṭṭhikakammaṭṭhānatāya itarāsaṃ <pb ed="V" n="2.0322"/> uddhumātakādīnaṃ sabhāvenevāti navannaṃ sivathikānaṃ appanākammaṭṭhānatā vuttā. <hi rend="bold">dveyevā</hi>ti ānāpānaṃ, dvattiṃsākāroti imāni dveyeva. <hi rend="bold">abhiniveso</hi>ti vipassanābhiniveso, so pana sammasaniyadhammapariggaho. iriyāpathā, ālokitādayo ca rūpadhammānaṃ avatthāvisesamattatāya na sammasanupagā viññattiādayo viya. nīvaraṇabojjhaṅgā ādito na pariggahetabbāti <pb ed="P" n="2.0442"/> vuttaṃ <hi rend="bold">‘‘iriyāpatha…pe॰… na jāyatī’’</hi>ti. kesādiapadesena tadupādānadhammā viya iriyāpathādiapadesena tadavatthā rūpadhammā pariggayhanti, nīvaraṇādimukhena ca taṃsampayuttā, taṃnissayadhammāti adhippāyena mahāsivatthero ca iriyāpathādīsupi <hi rend="bold">‘‘abhiniveso jāyatī’’</hi>ti avoca. <hi rend="bold">‘‘atthi nu kho me’’</hi>tiādi pana sabhāvato iriyāpathādīnaṃ ādikammikassa anicchitabhāvadassanaṃ. apariññāpubbikā hi pariññāti.</p>

<p rend="bodytext">kāmaṃ ‘‘idha bhikkhave bhikkhū’’tiādinā uddesaniddesesu tattha tattha bhikkhuggahaṇaṃ kataṃ taṃpaṭipattiyā bhikkhubhāvadassanatthaṃ, desanā pana sabbasādhāraṇāti dassetuṃ ‘‘yo hi koci bhikkhave’’ icceva vuttaṃ, na bhikkhu yevāti dassento <hi rend="bold">‘‘yo hi koci bhikkhu vā’’</hi>tiādimāha. dassanamaggena ñātamariyādaṃ anatikkamitvā jānantī sikhāppattā aggamaggapaññā <hi rend="bold">aññā</hi> nāma, tassa phalabhāvato aggaphalaṃ pīti āha <hi rend="bold">‘‘aññāti arahatta’’</hi>nti.</p>

<p rend="bodytext">appatarepi kāle sāsanassa niyyānikabhāvaṃ dassentoti yojanā. <hi rend="bold">niyyātento</hi>ti nigamento.</p>

<trailer rend="centre">mahāsatipaṭṭhānasuttavaṇṇanāya līnatthappakāsanā.</trailer>
</div>

<div id="dn2_10" n="dn2_10" type="sutta">
<head rend="chapter">10. pāyāsirājaññasuttavaṇṇanā</head>

<p rend="bodytext" n="406"><hi rend="paranum">406</hi><hi rend="dot">.</hi> bhagavatā <pb ed="P" n="2.0443"/><pb ed="V" n="2.0323"/><pb ed="M" n="2.0350"/> evaṃ gahitanāmattāti yojanā. yasmā rājaputtā loke ‘‘kumāro’’ti voharīyanti. ayañca rañño kittimaputto, tasmā āha <hi rend="bold">‘‘rañño…pe॰… sañjāniṃsū’’</hi>ti.</p>

<p rend="bodytext"><hi rend="bold">assā</hi>ti therassa. <hi rend="bold">puññāni karonto</hi> kappasatasahassaṃ devesu ceva manussesu ca uppajjitvā <hi rend="bold">visesaṃ nibbattetuṃ nāsakkhi</hi> indriyānaṃ aparipakkattā. <hi rend="bold">tatiyadivase</hi>ti pabbataṃ āruḷhadivasato tatiye divase.</p>

<p rend="bodytext"><hi rend="bold">tesaṃ</hi> sāvakabodhiyā niyatatāya, puññasambhārassa ca sātisayattā vinipātaṃ agantvā <hi rend="bold">ekaṃ buddhantaraṃ…pe॰… anubhavantānaṃ. devatāyā</hi>ti pubbe sahadhammacāriniyā suddhāvāsadevatāya.</p>

<p rend="bodytext">‘‘kuladārikāya kucchimhi uppanno’’ti vatvā taṃ evassa uppannabhāvaṃ mūlato paṭṭhāya dassetuṃ <hi rend="bold">‘‘sā cā’’</hi>tiādi vuttaṃ. tattha <hi rend="bold">sā</hi>ti kuladārikā. <hi rend="bold">ca</hi>-saddo byatirekattho, tena vuccamānaṃ visesaṃ joteti. <hi rend="bold">kulaghara</hi>nti patikulagehaṃ. <hi rend="bold">gabbhanimitta</hi>nti gabbhassa saṇṭhitabhāvanimittaṃ. satipi visākhāya ca sāvatthivāsikulapariyāpannatte tassā tattha padhānabhāvadassanatthaṃ <hi rend="bold">‘‘visākhañcā’’</hi>ti vuttaṃ yathā ‘‘brāhmaṇā āgatā vāsiṭṭhopi āgato’’ti. <hi rend="bold">devatā</hi>ti idhapi sā eva suddhāvāsadevatā. <hi rend="bold">pañhe</hi>ti ‘‘bhikkhu bhikkhu ayaṃ vammiko’’tiādinā (ma॰ ni॰ 1.249) āgate pannarasapañhe.</p>

<p rend="bodytext"><hi rend="bold">setabyā</hi>ti itthiliṅgavasena <hi rend="bold">tassa nagarassa nāmaṃ.</hi> <hi rend="bold">uttarenā</hi>ti <pb ed="P" n="2.0444"/> ena-saddayogena ‘‘setabya’’nti upayogavacanaṃ pāḷiyaṃ vuttaṃ. atthavacanena pana uttarasaddaṃ apekkhitvā <hi rend="bold">setabyato</hi>ti nissakkappayogo kato. <hi rend="bold">anabhisittakarājā</hi>ti khattiyajātiko abhisekaṃ appatto.</p>

<p rend="subhead">pāyāsirājaññavatthuvaṇṇanā</p>

<p rend="bodytext" n="407"><hi rend="paranum">407</hi><hi rend="dot">.</hi> <hi rend="bold">diṭṭhiyeva</hi> <pb ed="V" n="2.0324"/> <hi rend="bold">diṭṭhigata</hi>nti gata-saddena padavaḍḍhanamāha, diṭṭhiyā vā gatamattaṃ <pb ed="M" n="2.0351"/> <hi rend="bold">diṭṭhigataṃ,</hi> ayāthāvaggāhitāya gantabbābhāvato diṭṭhiyā gahaṇamattaṃ, kevalo micchābhinivesoti attho, taṃ pana diṭṭhigataṃ tassa ayonisomanasikārādivasena uppajjitvā paṭipakkhasammukhībhāvābhāvato, anurūpāhāralābhato ca samudācārappattaṃ jātanti pāḷiyaṃ ‘‘uppannaṃ hotī’’ti vuttaṃ. <hi rend="bold">taṃ taṃ kāraṇaṃ apadisitvā</hi>ti tato idhāgacchanakassa, ito tattha gacchanakassa ca apadisanato ‘‘tattha tattheva sattānaṃ ucchijjanato’’ti evamādi taṃ taṃ kāraṇaṃ paṭirūpakaṃ apadisitvā.</p>

<p rend="bodytext" n="408"><hi rend="paranum">408</hi><hi rend="dot">.</hi> āpannānadhippetatthavisaye ayaṃ <hi rend="bold">purā</hi>-saddapayogoti āha <hi rend="bold">‘‘purā…pe॰… saññāpetīti yāva na saññāpetī’’</hi>ti.</p>

<p rend="subhead">candimasūriyaupamāvaṇṇanā</p>

<p rend="bodytext" n="411"><hi rend="paranum">411</hi><hi rend="dot">.</hi> yathā candimasūriyā uḷāravipulobhāsatāya aññena obhāsena anabhibhavanīyā, evamayampi paññāobhāsenāti dassento <hi rend="bold">‘‘candima…pe॰… aññenā’’</hi>tiādimāha. <hi rend="bold">ādīhī</hi>ti <hi rend="bold">ādi</hi>-saddena ‘‘kittake ṭhāne ete pavattenti, kittakañca ṭhānaṃ nesaṃ ābhā pharatī’’ti evamādimpi codanaṃ saṅgaṇhāti. <hi rend="bold">paliveṭhessatī</hi>ti ābandhissati, anuyuñjissatīti attho. <hi rend="bold">nibbeṭhetuṃ</hi> taṃ vissajjetuṃ. <hi rend="bold">tasmā</hi>ti yasmā <pb ed="P" n="2.0445"/> yathāvuttaṃ codanaṃ nibbeṭhetuṃ na sakkoti, tasmā. attano anicchitaṃ saṅghātanaṃ pakkhaṃ paṭijānanto ‘‘parasmiṃ loke, na imasmi’’ntiādimāha.</p>

<p rend="bodytext">kathaṃ panāyaṃ natthikadiṭṭhi ‘‘devo’’ti paṭijānātīti tattha kāraṇaṃ dassetuṃ <hi rend="bold">‘‘bhagavā panā’’</hi>tiādi vuttaṃ. ‘‘devāpi devattabhāveneva ucchijjanti, manussāpi manussattabhāveneva ucchijjantī’’ti evaṃ vā assa diṭṭhi, evañca katvā ‘‘devā te, na manussā’’ti vacanañca na virujjhati. evaṃ <hi rend="bold">cande</hi>ti candavimāne, na ca cande vā kathiyante.</p>

<p rend="bodytext" n="412"><hi rend="paranum">412</hi><hi rend="dot">.</hi> ābādho etesaṃ atthīti <hi rend="bold">ābādhikā.</hi> dukkhaṃ sañjātaṃ etesanti <hi rend="bold">dukkhitā.</hi> saddhāya ayitabbā <hi rend="bold">saddhāyikā,</hi> saddhāya pavattiṭṭhānabhūtā. tenāha <hi rend="bold">‘‘ahaṃ tumhe’’</hi>tiādi. paccayo pattiyāyanaṃ etesu atthīti <hi rend="bold">paccayikā. </hi></p>

<p rend="subhead">coraupamāvaṇṇanā</p>

<p rend="bodytext" n="413"><hi rend="paranum">413</hi><hi rend="dot">.</hi> <hi rend="bold">uddisitvā</hi>ti <pb ed="V" n="2.0325"/><pb ed="M" n="2.0352"/> upecca dassetvā. <hi rend="bold">kammakāraṇikasattesū</hi>ti nerayikānaṃ saṅghātanakasattesu. <hi rend="bold">kammamevā</hi>ti tehi tehi nerayikehi katakammameva. <hi rend="bold">kammakāraṇaṃ karotī</hi>ti āyūhanānurūpaṃ taṃ taṃ kāraṇaṃ karoti, tathā dukkhaṃ uppādetīti attho. <hi rend="bold">nirayapālā</hi>ti ettha <hi rend="bold">iti</hi>-saddo ādiattho, tena tattha sabbaṃ nirayakaṇḍapāḷiṃ (ma॰ ni॰ 3.259) saṅgaṇhāti. evaṃ suttato (ma॰ ni॰ 3.259) nirayapālānaṃ atthibhāvaṃ dassetvā idāni yuttitopi dassetuṃ <hi rend="bold">‘‘manussaloke’’</hi>tiādi vuttaṃ. tattha nerayike niraye pālenti tato niggantuṃ appadānavasena rakkhantīti <hi rend="bold">nirayapālā.</hi> yaṃ panettha vattabbaṃ, taṃ <hi rend="bold">papañcasūdanīṭīkāyaṃ</hi> gahetabbaṃ.</p>

<p rend="subhead">gūthakūpapurisaupamāvaṇṇanā</p>

<p rend="bodytext" n="415"><hi rend="paranum">415</hi><hi rend="dot">.</hi> <hi rend="bold">nimmajjathā</hi>ti <pb ed="P" n="2.0446"/> niravasesato majjatha sodhetha. taṃ pana tassa tassa gūthassa tathā sodhanaṃ apanayanaṃ hotīti āha <hi rend="bold">‘‘apanethā’’</hi>ti.</p>

<p rend="bodytext"><hi rend="bold">asucī</hi>ti asuddho, so pana yasmā manavaḍḍhanako manoharo na hoti, tasmā āha <hi rend="bold">‘‘amanāpo’’</hi>ti. asucisaṅkhātaṃ asucibhāgataṃ attano sabhāvataṃ gato pattoti <hi rend="bold">asucisaṅkhāto</hi>ti āha <hi rend="bold">‘‘asucikoṭṭhāsabhūto’’</hi>ti. <hi rend="bold">duggandho</hi>ti duṭṭhagandho aniṭṭhagandho, so pana na yo koci, atha kho pūtigandhoti āha <hi rend="bold">‘‘kuṇapagandho’’</hi>ti. <hi rend="bold">jigucchitabbayutto</hi>ti hīḷitabbayutto. <hi rend="bold">paṭikūlo</hi> ghānindriyassa paṭikūlarūpo. <hi rend="bold">ubbādhatī</hi>ti uparūpari bādhati. <hi rend="bold">manussānaṃ gandho…pe॰… bādhati</hi> ativiya asucisabhāvattā, asucimhiyeva jātasaṃvaddhanabhāvato, devānañca ghānapasādassa tikkhavisadabhāvato.</p>

<p rend="bodytext" n="416"><hi rend="paranum">416</hi><hi rend="dot">.</hi> <hi rend="bold">dūre nibbattā</hi> paranimmitavasavattiādayo.</p>

<p rend="bodytext" n="419"><hi rend="paranum">419</hi><hi rend="dot">.</hi> <hi rend="bold">sundaradhamme</hi>ti sobhanaguṇe. <hi rend="bold">sugatisukha</hi>nti sugati ceva tappariyāpannaṃ sukhañca.</p>

<p rend="subhead">gabbhinīupamāvaṇṇanā</p>

<p rend="bodytext" n="420"><hi rend="paranum">420</hi><hi rend="dot">.</hi> puññakammato <pb ed="M" n="2.0353"/> eti uppajjatīti <hi rend="bold">ayo,</hi> sukhaṃ. tappaṭipakkhato <hi rend="bold">anayo,</hi> dukkhaṃ<pb ed="V" n="2.0326"/>. <hi rend="bold">apakka</hi>nti na siddhaṃ na niṭṭhānappattaṃ. <hi rend="bold">na paripācenti</hi> na niṭṭhānaṃ pāpenti. <hi rend="bold">na upacchindanti</hi> attavinipātassa sāvajjabhāvato. <hi rend="bold">āgamentī</hi>ti udikkhanti. <hi rend="bold">nibbisa</hi>nti yassa pana taṃ kammaphalaṃ nibbisanto niyuñjanto, <hi rend="bold">nibbisa</hi>nti vā nibbesaṃ vetanaṃ paṭikaṅkhanto bhatapuriso yathā.</p>

<p rend="bodytext" n="421"><hi rend="paranum">421</hi><hi rend="dot">.</hi> <hi rend="bold">ubbhinditvā</hi>ti upasaggena padavaḍḍhanamattanti āha <hi rend="bold">‘‘bhinditvā’’</hi>ti.</p>

<p rend="subhead">supinakaupamāvaṇṇanā</p>

<p rend="bodytext" n="422"><hi rend="paranum">422</hi><hi rend="dot">.</hi> <hi rend="bold">‘‘nikkhamantaṃ vā pavisantaṃ vā jīva’’</hi>nti idaṃ tassa ajjhāsayavasena vuttaṃ. so hi ‘‘sattānaṃ supinadassanakāle <pb ed="P" n="2.0447"/> attabhāvato jīvo bahi nikkhamitvā taṃtaṃārāmarāmaṇeyyakadassanādivasena ito cito ca paribbhamitvā punadeva attabhāvaṃ anupavisatī’’ti evaṃ pavattamicchāgāhavipallattacitto. athassa thero khuddakāya āṇiyā vipulaṃ āṇiṃ nīharanto viya jīvasamaññāmukhena ucchedadiṭṭhiṃ nīharitukāmo ‘‘api nu tā tuyhaṃ jīvaṃ passanti pavisantaṃ vā nikkhamantaṃ vā’’ti āha. yattha pana tathārūpā jīvasamaññā, taṃ dassento <hi rend="bold">‘‘cittācāraṃ jīvanti gahetvā āhā’’</hi>ti vuttaṃ.</p>

<p rend="bodytext" n="423"><hi rend="paranum">423</hi><hi rend="dot">.</hi> <hi rend="bold">veṭhetvā</hi>ti vekhadānasaṅkhepena veṭhetvā. <hi rend="bold">cavanakāle</hi>ti cavanassa cutiyā pattakāle, na cavamānakāle. <hi rend="bold">rūpakkhandhamattamevā</hi>ti katipayarūpadhammasaṅghātamattameva. utusamuṭṭhānarūpadhammasamūhamattameva hi tadā labbhati, matta-saddo vā visesanivattiattho, tena kammajāditisantatirūpavisesaṃ nivatteti. <hi rend="bold">appavattā hontī</hi>ti appavattikā honti, na upalabbhatīti attho. viññāṇe pana jīvasaññī, tasmā <hi rend="bold">‘‘viññāṇakkhandho gacchatī’’</hi>ti āha, tattha anupalabbhanatoti adhippāyo.</p>

<p rend="subhead">santattaayoguḷaupamāvaṇṇanā</p>

<p rend="bodytext" n="424"><hi rend="paranum">424</hi><hi rend="dot">.</hi> <hi rend="bold">vūpasantateja</hi>nti vigatusmaṃ.</p>

<p rend="bodytext" n="425"><hi rend="paranum">425</hi><hi rend="dot">.</hi> <hi rend="bold">āmato</hi>ti ettha <hi rend="bold">ā</hi>-saddo āmisa-saddo viya upaḍḍhapariyāyoti āha <hi rend="bold">‘‘addhamato’’</hi>ti, <hi rend="bold">āmato</hi>ti vā īsaṃ darathena <pb ed="M" n="2.0354"/> usmanā yuttamaraṇo marantoti attho. mīyamāno hi <pb ed="V" n="2.0327"/> avigatusmo hoti, na mato viya vigatusmo. tenāha <hi rend="bold">‘‘marituṃ āraddho hotī’’</hi>ti. tathā <pb ed="P" n="2.0448"/> rūpassa <hi rend="bold">odhunanaṃ</hi> nāmassa orato parivattanamevāti āha <hi rend="bold">‘‘orato karothā’’</hi>ti. orato kātukāmassa pana saṃparivattanaṃ <hi rend="bold">sandhunanaṃ,</hi> taṃ pana parato karaṇanti āha <hi rend="bold">‘‘parato karothā’’</hi>ti. paramukhaṃ katassa ito cito parivattanaṃ <hi rend="bold">niddhunana</hi>nti āha <hi rend="bold">‘‘aparāparaṃ karothā’’</hi>ti. indriyāni aparibhinnānīti adhippāyena <hi rend="bold">‘‘tañcāyatanaṃ na paṭisaṃvedetī’’</hi>ti vuttaṃ.</p>

<p rend="subhead">saṅkhadhamaupamāvaṇṇanā</p>

<p rend="bodytext" n="426"><hi rend="paranum">426</hi><hi rend="dot">.</hi> saṅkhaṃ dhamati, dhamāpetīti vā <hi rend="bold">saṅkhadhamo. </hi> <hi rend="bold">upalāpetvā</hi>ti uparūpari saddayogavasena sallāpetvā, saddayuttaṃ katvāti attho. taṃ pana atthato dhamanamevāti āha <hi rend="bold">‘‘dhamitvā’’</hi>ti.</p>

<p rend="subhead">aggikajaṭilaupamāvaṇṇanā</p>

<p rend="bodytext" n="428"><hi rend="paranum">428</hi><hi rend="dot">.</hi> āhito aggi etassa atthīti <hi rend="bold">aggiko,</hi> svāssa aggikabhāvo yasmā aggihutamālāvedisampādanehi ceva indhanadhūmabarihisasappitelūpaharaṇehi balipupphadhūmagandhādiupahārehi ca tassa payirupāsanāya icchito, tasmā vuttaṃ <hi rend="bold">‘‘aggiparicārako’’</hi>ti. <hi rend="bold">āyuṃ pāpuṇāpeyya</hi>nti yathā cirajīvī hoti, evaṃ āyuṃ pacchimavayaṃ pāpeyyaṃ. <hi rend="bold">vaḍḍhiṃ gameyya</hi>nti sarīrāvayave, guṇāvayave ca phātiṃ pāpeyyaṃ. <hi rend="bold">araṇī yugaḷa</hi>nti uttarāraṇī, adharāraṇīti araṇīdvayaṃ.</p>

<p rend="bodytext" n="429"><hi rend="paranum">429</hi><hi rend="dot">.</hi> <hi rend="bold">eva</hi>nti ‘‘bālo pāyāsirājañño’’tiādippakārena. <hi rend="bold">tayā</hi>ti theraṃ sandhāya vadati. <hi rend="bold">vuttayuttakāraṇamakkhalakkhaṇenā</hi>ti vuttayuttakāraṇassa makkhanasabhāvena. <hi rend="bold">yugaggāhalakkhaṇenā</hi>ti samadhuraggahaṇalakkhaṇena. <hi rend="bold">palāsenā</hi>ti palāsetīti palāso, parassa guṇe uttaritare ḍaṃsitvā viya chaḍḍento attano guṇehi same karotīti <pb ed="P" n="2.0449"/> attho. samakaraṇaraso hi palāso, tena palāsena.</p>

<p rend="subhead">dvesatthavāhaupamāvaṇṇanā</p>

<p rend="bodytext" n="430"><hi rend="paranum">430</hi><hi rend="dot">.</hi> <hi rend="bold">haritakapatta</hi>nti <pb ed="M" n="2.0355"/> haritabbapattaṃ, appapattanti attho. tenāha <hi rend="bold">‘‘antamaso’’</hi>tiādi. <hi rend="bold">sannaddhadhanukalāpa</hi>nti ettha <hi rend="bold">kalāpa</hi>nti tūṇīramāha, tañca sannayhato dhanunā vinā na sannayhatīti āha <pb ed="V" n="2.0328"/> <hi rend="bold">‘‘sannaddhadhanukalāpa’’</hi>nti. <hi rend="bold">āsittodakāni vaṭumānī</hi>ti gamanamaggā ceva taṃtaṃudakamaggā ca sammadeva devena phuṭṭhattā tahaṃ tahaṃ paggharitaudaka sandamānaudakā. tenāha <hi rend="bold">‘‘paripuṇṇasalilā maggā ca kandarā cā’’</hi>ti.</p>

<p rend="bodytext"><hi rend="bold">yathābhatenā</hi>ti sakaṭesu yathāṭhapitena, yathā ‘‘amma ito karohī’’ti vutte ṭhapesīti attho karaṇakiriyāya kiriyāsāmaññavācībhāvato. tasmā <hi rend="bold">yathāropitena, yathāgahitenāti attho</hi> vutto.</p>

<p rend="subhead">akkhadhuttakaupamāvaṇṇanā</p>

<p rend="bodytext" n="434"><hi rend="paranum">434</hi><hi rend="dot">.</hi> <hi rend="bold">parājayaguḷa</hi>nti yena guḷena, yāya salākāya ṭhitāya ca parājayo hoti, taṃ adassanaṃ gamento <hi rend="bold">gilati.</hi> <hi rend="bold">pajjohana</hi>nti pakārehi juhanakammaṃ. taṃ pana balidānavasena karīyatīti āha <hi rend="bold">‘‘balikamma’’</hi>nti.</p>

<p rend="subhead">sāṇabhārikaupamāvaṇṇanā</p>

<p rend="bodytext" n="436"><hi rend="paranum">436</hi><hi rend="dot">.</hi> <hi rend="bold">gāmapatta</hi>nti gāmo eva hutvā āpajjitabbaṃ, suññabhāvena anāvasitabbaṃ. tenāha <hi rend="bold">‘‘vuṭṭhitagāmapadeso’’</hi>ti. <hi rend="bold">gāmapada</hi>nti yathā purisassa pādanikkhittaṭṭhānaṃ adhigataparicchedaṃ ‘‘pada’’nti vuccati, evaṃ gāmavāsīhi āvasitaṭṭhānaṃ adhigatanivutthāgāraṃ ‘‘gāmapada’’nti vuttaṃ. tenāha <hi rend="bold">‘‘ayamevattho’’</hi>ti. <hi rend="bold">susannaddho</hi>ti <pb ed="P" n="2.0450"/> sukhena gahetvā gamanayogyatāvasena suṭṭhu sajjito. taṃ pana susajjanaṃ suṭṭhu bandhanavasenevāti āha <hi rend="bold">‘‘subaddho’’</hi>ti.</p>

<p rend="bodytext">ayādīnampi lohabhāve satipi loha-saddo sāsane tambalohe niruḷhoti āha <hi rend="bold">‘‘lohanti tambaloha’’</hi>nti.</p>

<p rend="subhead">saraṇagamanavaṇṇanā</p>

<p rend="bodytext" n="437"><hi rend="paranum">437</hi><hi rend="dot">.</hi> <hi rend="bold">abhiraddho</hi>ti <pb ed="M" n="2.0356"/> ārādhitacitto, sāsanassa ārādhitacittatā pasīdanavasenāti āha <hi rend="bold">‘‘abhippasanno’’</hi>ti. <hi rend="bold">pañhupaṭṭhānānī</hi>ti pañhesu upaṭṭhānāni mayā pucchitatthesu tumhākaṃ vissajjanavasena ñāṇupaṭṭhānāni.</p>

<p rend="subhead">yaññakathāvaṇṇanā</p>

<p rend="bodytext" n="438"><hi rend="paranum">438</hi><hi rend="dot">.</hi> <hi rend="bold">saṅghāta</hi>nti <pb ed="V" n="2.0329"/> <hi rend="bold">saṃ</hi>-saddo padavaḍḍhanamattanti āha <hi rend="bold">‘‘ghāta’’</hi>nti. <hi rend="bold">vipākaphalenā</hi>ti sadisaphalena. <hi rend="bold">mahapphalo na hoti</hi> gavādipāṇaghātena upakkiliṭṭhabhāvato. <hi rend="bold">guṇānisaṃsenā</hi>ti uddayaphalena. <hi rend="bold">ānubhāvajutiyā</hi>ti paṭipakkhavigamanajanitena sabhāvasaṅkhātena tejena. <hi rend="bold">na mahājutiko hoti</hi> aparisuddhabhāvato. <hi rend="bold">vipākavipphāratāyā</hi>ti vipākaphalassa vipulatāya, pāripūriyāti attho. <hi rend="bold">duṭṭhukhette</hi>ti usabhādidosehi dūsitakhette, taṃ pana vappābhāvato asāraṃ hotīti āha <hi rend="bold">‘‘nissārakhette’’</hi>ti. <hi rend="bold">dubbhūme</hi>ti kucchitabhūmibhāge, svāssa kucchitabhāvo asāratāya vā siyā ninnatādidosavasena vā. tattha paṭhamo pakkho paṭhamapadena dassitoti itaraṃ dassento <hi rend="bold">‘‘visamabhūmibhāge’’</hi>ti āha. daṇḍābhighātādinā <hi rend="bold">chinnabhinnāni. pūtīnī</hi>ti gomayalepadānādisukhena asukkhāpitattā pūtibhāvaṃ gatāni. tāni pana yasmā sāravantāni na honti, tasmā vuttaṃ <hi rend="bold">‘‘nissārānī’’</hi>ti. <hi rend="bold">vātātapahatānī</hi>ti vātena ca ātapena ca vinaṭṭhabījasāmatthiyāni. tenāha <hi rend="bold">‘‘pariyādinnatejānī’’</hi>ti. yaṃ <pb ed="P" n="2.0451"/> yathājātavīhiādigatena taṇḍulena aṅkuruppādanayogyabījasāmatthiyaṃ, taṃ <hi rend="bold">taṇḍulasāro,</hi> tassa <hi rend="bold">ādānaṃ</hi> gahaṇaṃ tathāuppajjanameva. <hi rend="bold">etāni</hi> pana bījāni <hi rend="bold">na tādisāni</hi> khaṇḍādidosavantatāya. dhārāya khette <hi rend="bold">anuppavesanaṃ</hi> nāma vassanameva, taṃ paṭikkhepavasena dassento āha <hi rend="bold">‘‘na sammā vasseyyā’’</hi>ti. <hi rend="bold">aṅkuramūlapattādīhī</hi>ti cettha aṅkurakandādīhi <hi rend="bold">uddhaṃ vuddhiṃ,</hi> mūlajaṭādīhi <hi rend="bold">heṭṭhā viruḷhiṃ,</hi> pattapupphādīhi <hi rend="bold">samantato ca vepulla</hi>nti yojanā.</p>

<p rend="bodytext"><hi rend="bold">aparūpaghātenā</hi>ti paresaṃ vibādhanena. <hi rend="bold">uppannapaccayato</hi>ti nibbattitaghāsacchādanādideyyadhammato. gavādighātenapi hi tattha paṭiggāhakānaṃ ghāso saṅkīyati. <hi rend="bold">‘‘aparūpaghātitāyā’’</hi>ti idaṃ sīlavantatāya kāraṇavacanaṃ<pb ed="M" n="2.0357"/>. <hi rend="bold">guṇātireka</hi>nti guṇātirittaṃ, sīlādilokuttaraguṇehi visiṭṭhanti attho. <hi rend="bold">vipulā</hi>ti saddhāsampadādivasena uḷārā.</p>

<p rend="subhead">uttaramāṇavavatthuvaṇṇanā</p>

<p rend="bodytext" n="439"><hi rend="paranum">439</hi><hi rend="dot">.</hi> atha kho tehi sakuṇḍakehi taṇḍulehi siddhaṃbhattaṃ uttaṇḍulameva hotīti āha <hi rend="bold">‘‘uttaṇḍulabhatta’’</hi>nti. <hi rend="bold">bilaṅgaṃ</hi> vuccati āranālaṃ bilaṅgato nibbattanato, tadeva kañjiyato jātanti <hi rend="bold">kañjiyaṃ,</hi> taṃ dutiyaṃ etassāti <hi rend="bold">bilaṅgadutiyaṃ,</hi> taṃ <hi rend="bold">‘‘kañjikadutiya’’</hi>nti ca vuttaṃ. <hi rend="bold">dhorakānī</hi>ti dhoviyāni. yasmā thūlatarānipi ‘‘thūlānī’’ti vattabbataṃ arahanti, tasmā <hi rend="bold">‘‘thūlāni</hi> <pb ed="V" n="2.0330"/> <hi rend="bold">cā’’</hi>ti vuttaṃ. <hi rend="bold">guḷadasānī</hi>ti suttānaṃ thūlatāya, kañjikassa bahalatāya ca piṇḍitadasāni. tenāha <hi rend="bold">‘‘puñjapuñja…pe॰… dasānī’’</hi>ti. <hi rend="bold">anuddisatī</hi>ti anu anu katheti.</p>

<p rend="bodytext" n="440"><hi rend="paranum">440</hi><hi rend="dot">.</hi> <hi rend="bold">asakkacca</hi>nti na sakkaccaṃ anādarakāraṃ, taṃ pana <pb ed="P" n="2.0452"/> kammaphalasaddhāya abhāvena hotīti āha <hi rend="bold">‘‘saddhāvirahita’’</hi>nti. <hi rend="bold">acittīkata</hi>nti cittīkārapaccupaṭṭhāpanavasena na cittīkataṃ. tenāha <hi rend="bold">‘‘cittīkāravirahita’’</hi>ntiādi. cittīkārarahitaṃ vā <hi rend="bold">acittīkataṃ,</hi> yathā kataṃ paresaṃ vimhayāvahaṃ hoti, tathā akataṃ. cittassa uḷārapaṇītabhāvo pana asakkaccadāneneva bādhito. <hi rend="bold">apaviddha</hi>nti chaḍḍanīyadhammaṃ viya apaviddhaṃ katvā, etena tasmiṃ dāne gāravākaraṇaṃ vadati. <hi rend="bold">serīsakaṃ nāmā</hi>ti ‘‘serīsaka’’nti evaṃ nāmakaṃ. <hi rend="bold">tuccha</hi>nti parijanaparicchedavirahato rittaṃ.</p>

<p rend="subhead">pāyāsidevaputtavaṇṇanā</p>

<p rend="bodytext" n="441"><hi rend="paranum">441</hi><hi rend="dot">.</hi> <hi rend="bold">tassānubhāvenā</hi>ti tassa dānassa ānubhāvena. <hi rend="bold">sirīsarukkho</hi>ti pabhassarakhandhaviṭapasākhāpalāsasampanno manuññadassano dibbo sirīsarukkho. <hi rend="bold">aṭṭhāsī</hi>ti phalassa kammasarikkhataṃ dassento <hi rend="bold">vimānadvāre</hi> nibbattitvā aṭṭhāsi. <hi rend="bold">pubbāciṇṇavasenā</hi>ti purimajātiyaṃ tattha nivāsaparicayanavasena. na kevalaṃ pubbāciṇṇavaseneva, atha kho utusukhumavasena pīti dassento <hi rend="bold">‘‘tattha kirassa utusukhaṃ hotī’’</hi>ti āha.</p>

<p rend="bodytext"><hi rend="bold">so</hi>ti <pb ed="M" n="2.0358"/> uttaro māṇavo. yadi asakkaccaṃ dānaṃ datvā pāyāsi tattha nibbatto, pāyāsissa paricārikā sakkaccaṃ dānaṃ datvā kathaṃ tattha nibbattāti āha <hi rend="bold">‘‘pāyāsissa panā’’</hi>ti. <hi rend="bold">nikantivasenā</hi>ti pāyāsimhi sāpekkhāvasena, pubbepi vā tattha nivutthapubbatāya. <hi rend="bold">disācārikavimāna</hi>nti ākāsaṭṭhaṃ hutvā disāsu vicaraṇakavimānaṃ, na rukkhapabbatasikharādisambandhaṃ. <hi rend="bold">vaṭṭaniaṭaviya</hi>nti vimānavīthiyanti.</p>

<trailer rend="centre">pāyāsirājaññasuttavaṇṇanāya līnatthappakāsanā.</trailer>
</div>

<p rend="centre">niṭṭhitā ca mahāvaggaṭṭhakathāya līnatthappakāsanā.</p>

<trailer rend="centre">mahāvaggaṭīkā niṭṭhitā.</trailer>
</div>

</body>
<back></back>
</text>
</TEI.2>
