<?xml version="1.0" encoding="UTF-16"?>
<?xml-stylesheet type="text/xsl" href="tipitaka-deva.xsl"?>
<TEI.2>
<teiHeader></teiHeader>
<text>
<front></front>
<body xml:space="preserve">
<p rend="centre">.. namo tassa bhagavato arahato sammāsambuddhassa..</p>

<p rend="nikaya">dīghanikāye</p>

<p rend="book">sīlakkhandhavaggaabhinavaṭīkā</p>

<p rend="subsubhead">ganthārambhakathā</p>

<p rend="gatha1">yo <pb ed="M" n="1.0001"/><pb ed="V" n="1.0001"/> desetvāna saddhammaṃ, gambhīraṃ duddasaṃ varaṃ.</p>

<p rend="gathalast">dīghadassī ciraṃ kālaṃ, patiṭṭhāpesi sāsanaṃ..1..</p>

<p rend="gatha1">vineyyajjhāsaye chekaṃ, mahāmatiṃ mahādayaṃ.</p>

<p rend="gathalast">natvāna taṃ sasaddhammagaṇaṃ gāravabhājanaṃ..2..</p>

<p rend="gatha1">saṅgītittayamāruḷhā, dīghāgamavarassa yā.</p>

<p rend="gathalast">saṃvaṇṇanā yā ca tassā, vaṇṇanā sādhuvaṇṇitā.. 3..</p>

<p rend="gatha1"><hi rend="bold">ācariyadhammapāla</hi>- <pb ed="V" n="1.0002"/> ttherenevābhisaṅkhatā.</p>

<p rend="gathalast">sammā nipuṇagambhīra-duddasatthappakāsanā..4..</p>

<p rend="gatha1">kāmañca sā tathābhūtā, paramparābhatā pana.</p>

<p rend="gathalast">pāṭhato atthato cāpi, bahuppamādalekhanā..5..</p>

<p rend="gatha1">saṅkhepattā ca sotūhi, sammā ñātuṃ sudukkarā.</p>

<p rend="gathalast">tasmā sabrahmacārīnaṃ, yācanaṃ samanussaraṃ..6..</p>

<p rend="gatha1">yo’nekasetanāgindo, rājā nānāraṭṭhissaro.</p>

<p rend="gathalast">sāsanasodhane daḷhaṃ, sadā ussāhamānaso..7..</p>

<p rend="gatha1">taṃ nissāya ‘‘mamesopi, satthusāsanajotane.</p>

<p rend="gathalast">appeva nāmupatthambho, bhaveyyā’’ti vicintayaṃ..8..</p>

<p rend="gatha1">vaṇṇanaṃ <pb ed="M" n="1.0002"/> ārabhissāmi, sādhippāyamahāpayaṃ.</p>

<p rend="gathalast">atthaṃ tamupanissāya, aññañcāpi yathārahaṃ..9..</p>

<p rend="gatha1">cakkābhivuḍḍhikāmānaṃ, dhīrānaṃ cittatosanaṃ.</p>

<p rend="gathalast"><hi rend="bold">sādhuvilāsiniṃ</hi> nāma, taṃ suṇātha samāhitāti.. 10..</p>

<p rend="subsubhead">ganthārambhakathāvaṇṇanā</p>

<p rend="bodytext">nānānayanipuṇagambhīravicitrasikkhattayasaṅgahassa buddhānubuddhasaṃvaṇṇitassa saddhāvahaguṇasampannassa dīghāgamavarassa gambhīraduranubodhatthadīpakaṃ saṃvaṇṇanamimaṃ karonto sakasamayasamayantaragahanajjhogāhanasamattho mahāveyyākaraṇoyamācariyo saṃvaṇṇanārambhe ratanattayapaṇāmapayojanādividhānāni karonto paṭhamaṃ tāva ratanattayapaṇāmaṃ kātuṃ <hi rend="bold">‘‘karuṇāsītalahadaya’’</hi>ntiādimāha. ettha ca saṃvaṇṇanārambhe ratanattayapaṇāmakaraṇappayojanaṃ tattha tattha bahudhā papañcenti ācariyā. tathā hi vaṇṇayanti –</p>

<p rend="bodytext">‘‘saṃvaṇṇanārambhe <pb ed="V" n="1.0003"/> satthari paṇāmakaraṇaṃ dhammassa svākkhātabhāvena satthari pasādajananatthaṃ, satthu ca avitathadesanabhāvappakāsanena dhamme pasādajananatthaṃ. tadubhayappasādā hi mahato atthassa siddhi hotī’’ti (dha॰ sa॰ ṭī॰ 1-1).</p>

<p rend="bodytext">atha vā ‘‘ratanattayapaṇāmavacanaṃ attano ratanattayappasādassa viññāpanatthaṃ, taṃ pana viññūnaṃ cittārādhanatthaṃ, taṃ aṭṭhakathāya gāhaṇatthaṃ, taṃ sabbasampattinipphādanattha’’nti. atha vā ‘‘saṃvaṇṇanārambhe ratanattayavandanā saṃvaṇṇetabbassa dhammassa pabhavanissayavisuddhipaṭivedanatthaṃ, taṃ pana dhammasaṃvaṇṇanāsu viññūnaṃ bahumānuppādanatthaṃ, taṃ sammadeva tesaṃ uggahaṇadhāraṇādikkamaladdhabbāya sammāpaṭipattiyā sabbahitasukhanipphādanattha’’nti. atha vā ‘‘maṅgalabhāvato, sabbakiriyāsu pubbakiccabhāvato, paṇḍitehi samācaritabhāvato, āyatiṃ paresaṃ diṭṭhānugatiāpajjanato ca saṃvaṇṇanāyaṃ ratanattayapaṇāmakiriyā’’ti. atha vā ‘‘catugambhīrabhāvayuttaṃ dhammavinayaṃ saṃvaṇṇetukāmassa mahāsamuddaṃ ogāhantassa viya paññāveyyattiyasamannāgatassāpi mahantaṃ bhayaṃ sambhavati, bhayakkhayāvahañcetaṃ ratanattayaguṇānussaraṇajanitaṃ <pb ed="M" n="1.0003"/> paṇāmapūjāvidhānaṃ, tato ca saṃvaṇṇanāyaṃ ratanattayapaṇāmakiriyā’’ti. atha vā ‘‘asattharipi satthābhinivesassa lokassa yathābhūtaṃ satthari eva sammāsambuddhe satthusambhāvanatthaṃ, asatthari ca satthusambhāvanapariccajāpanatthaṃ, ‘tathāgatappaveditaṃ dhammavinayaṃ pariyāpuṇitvā attano dahatī’ti (pārā॰ 195) ca vuttadosapariharaṇatthaṃ saṃvaṇṇanāyaṃ paṇāmakiriyā’’ti. atha vā ‘‘buddhassa bhagavato paṇāmavidhānena sammāsambuddhabhāvādhigamāya buddhayānaṃ paṭipajjantānaṃ ussāhajananatthaṃ, saddhammassa ca paṇāmavidhānena paccekabuddhabhāvādhigamāya paccekabuddhayānaṃ paṭipajjantānaṃ ussāhajananatthaṃ, saṅghassa ca paṇāmavidhānena paramatthasaṅghabhāvādhigamāya sāvakayānaṃ paṭipajjantānaṃ ussāhajananatthaṃ saṃvaṇṇanāyaṃ paṇāmakiriyā’’ti. atha vā ‘‘maṅgalādikāni satthāni anantarāyāni, ciraṭṭhitikāni, bahumatāni ca bhavantīti evaṃladdhikānaṃ cittaparitosanatthaṃ saṃvaṇṇanāyaṃ paṇāmakiriyā’’ti. atha vā ‘‘sotujanānaṃ yathāvuttapaṇāmena anantarāyena uggahaṇadhāraṇādinipphādanatthaṃ saṃvaṇṇanāyaṃ paṇāmakiriyā. sotujanānuggahameva hi padhānaṃ katvā ācariyehi saṃvaṇṇanārambhe thutipaṇāmaparidīpakāni vākyāni nikkhipīyanti, itarathā vināpi taṃ nikkhepaṃ kāyamanopaṇāmeneva yathādhippetappayojanasiddhito kimetena ganthagāravakaraṇenā’’ti ca evamādinā. mayaṃ pana idhādhippetameva payojanaṃ dassayissāma, tasmā saṃvaṇṇanārambhe ratanattayapaṇāmakaraṇaṃ yathāpaṭiññātasaṃvaṇṇanāya anantarāyena parisamāpanatthanti veditabbaṃ. idameva ca payojanaṃ ācariyena idhādhippetaṃ. tathā hi vakkhati ‘‘iti me pasannamatino <pb ed="V" n="1.0004"/> …pe॰… tassānubhāvenā’’ti. ratanattayapaṇāmakaraṇañhi yathāpaṭiññātasaṃvaṇṇanāya anantarāyena parisamāpanatthaṃ ratanattayapūjāya paññāpāṭavabhāvato, tāya ca paññāpāṭavaṃ rāgādimalavidhamanato. vuttañhetaṃ –</p>

<p rend="bodytext">‘‘yasmiṃ mahānāma samaye ariyasāvako tathāgataṃ anussarati, nevassa tasmiṃ samaye rāgapariyuṭṭhitaṃ cittaṃ hoti, na dosapariyuṭṭhitaṃ cittaṃ hoti, na mohapariyuṭṭhitaṃ cittaṃ hoti, ujugatamevassa tasmiṃ samaye cittaṃ hotī’’tiādi (a॰ ni॰ 6.10; a॰ ni॰ 11.11).</p>

<p rend="unindented">tasmā <pb ed="M" n="1.0004"/> ratanattayapūjāya vikkhālitamalāya paññāya pāṭavasiddhi. atha vā ratanattayapūjāya paññāpadaṭṭhānasamādhihetuttā paññāpāṭavaṃ. vuttañhetaṃ –</p>

<p rend="bodytext">‘‘ujugatacitto kho pana mahānāma ariyasāvako labhati atthavedaṃ, labhati dhammavedaṃ, labhati dhammopasaṃhitaṃ pāmojjaṃ, pamuditassa pīti jāyati, pītimanassa kāyo passambhati, passaddhakāyo sukhaṃ vedayati, sukhino cittaṃ samādhiyatī’’ti (a॰ ni॰ 6.10; a॰ ni॰ 11.11).</p>

<p rend="unindented">samādhissa ca paññāya padaṭṭhānabhāvo ‘‘samāhito yathābhūtaṃ pajānātī’’ti (saṃ॰ ni॰ 3.5; 4.99; 5.1071; netti॰ 40; peṭako॰ 66; mi॰ pa॰ 14) vuttoyeva. tato evaṃ paṭubhūtāya paññāya khedamabhibhuyya paṭiññātaṃ saṃvaṇṇanaṃ samāpayissati. tena vuttaṃ ‘‘ratanattayapaṇāmakaraṇañhi…pe॰… paññāpāṭavabhāvato’’ti. atha vā ratanattayapūjāya āyuvaṇṇasukhabalavaḍḍhanato anantarāyena parisamāpanaṃ veditabbaṃ. ratanattayapaṇāmena hi āyuvaṇṇasukhabalāni vaḍḍhanti. vuttañhetaṃ –</p>

<p rend="gatha1">‘‘abhivādanasīlissa, niccaṃ vuḍḍhāpacāyino.</p>

<p rend="gathalast">cattāro dhammā vaḍḍhanti, āyu vaṇṇo sukhaṃ bala’’nti.. (dha॰ pa॰ 109).</p>

<p rend="bodytext">tato āyuvaṇṇasukhabalavuddhiyā hotveva kāriyaniṭṭhānanti vuttaṃ ‘‘ratanattayapūjāya āyu…pe॰… veditabba’’nti. atha vā ratanattayapūjāya paṭibhānāparihānāvahattā anantarāyena parisamāpanaṃ veditabbaṃ. aparihānāvahā hi ratanattayapūjā. vuttañhetaṃ –</p>

<p rend="bodytext">‘‘sattime <pb ed="V" n="1.0005"/> bhikkhave, aparihānīyā dhammā, katame satta? satthugāravatā, dhammagāravatā, saṅghagāravatā, sikkhāgāravatā, samādhigāravatā, kalyāṇamittatā, sovacassatā’’ti (a॰ ni॰ 7.34) tato paṭibhānāparihānena hotveva yathāpaṭiññātaparisamāpananti vuttaṃ ‘‘ratanattaya…pe॰… veditabba’’nti. atha vā pasādavatthūsu pūjāya puññātisayabhāvato anantarāyena parisamāpanaṃ veditabbaṃ. puññātisayā hi pasādavatthūsu pūjā. vuttañhetaṃ –</p>

<p rend="gatha1">‘‘pūjārahe <pb ed="M" n="1.0005"/> pūjayato, buddhe yadiva sāvake.</p>

<p rend="gathalast">papañcasamatikkante, tiṇṇasokapariddave..</p>

<p rend="gatha1">te tādise pūjayato, nibbute akutobhaye.</p>

<p rend="gathalast">na sakkā puññaṃ saṅkhātuṃ, imettamapi kenacī’’ti.. (khu॰ pā॰ 196; apa॰ 1.10.2).</p>

<p rend="unindented">puññātisayo ca yathādhippetaparisamāpanupāyo. yathāha –</p>

<p rend="gatha1">‘‘esa devamanussānaṃ, sabbakāmadado nidhi.</p>

<p rend="gathalast">yaṃ yadevābhipatthenti, sabbametena labbhatī’’ti.. (khu॰ pā॰ 8.10).</p>

<p rend="bodytext">upāyesu ca paṭipannassa hotveva kāriyaniṭṭhānanti vuttaṃ ‘‘pasādavatthūsu…pe॰… veditabba’’nti. evaṃ ratanattayapūjā niratisayapuññakkhettasambuddhiyā aparimeyyappabhāvo puññātisayoti bahuvidhantarāyepi lokasannivāse antarāyanibandhanasakalasaṃkilesaviddhaṃsanāya pahoti, bhayādiupaddavañca nivāreti. tasmā suvuttaṃ ‘‘saṃvaṇṇanārambhe ratanattayapaṇāmakaraṇaṃ yathāpaṭiññātasaṃvaṇṇanāya anantarāyena parisamāpanatthanti veditabba’’nti.</p>

<p rend="bodytext">evaṃ pana sapayojanaṃ ratanattayapaṇāmaṃ kattukāmo buddharatanamūlakattā sesaratanānaṃ paṭhamaṃ tassa paṇāmaṃ kātumāha – <hi rend="bold">‘‘karuṇāsītalahadayaṃ…pe॰… gativimutta’’</hi>nti. buddharatanamūlakāni hi dhammasaṅgharatanāni, tesu ca dhammaratanamūlakaṃ saṅgharatanaṃ, tathābhāvo ca ‘‘puṇṇacando viya bhagavā, candakiraṇanikaro viya tena desito dhammo, candakiraṇasamuppāditapīṇito loko viya saṅgho’’ti evamādīhi aṭṭhakathāyamāgataupamāhi vibhāvetabbo. atha vā sabbasattānaṃ aggoti katvā paṭhamaṃ buddho, tappabhavato, tadupadesitato ca tadanantaraṃ dhammo, tassa dhammassa sādhāraṇato<pb ed="V" n="1.0006"/>, tadāsevanato ca tadanantaraṃ saṅgho vutto. ‘‘sabbasattānaṃ vā hite viniyojakoti katvā paṭhamaṃ buddho, sabbasattahitattā tadanantaraṃ dhammo, hitādhigamāya paṭipanno adhigatahito cāti katvā tadanantaraṃ saṅgho vutto’’ti aṭṭhakathāgatanayena anupubbatā veditabbā.</p>

<p rend="bodytext">buddharatanapaṇāmañca <pb ed="M" n="1.0006"/> karonto kevalapaṇāmato thomanāpubbaṅgamovasātisayoti <hi rend="bold">‘‘karuṇāsītalahadaya’’</hi>ntiādipadehi thomanāpubbaṅgamataṃ dasseti. thomanāpubbaṅgamena hi paṇāmena satthu guṇātisayayogo, tato cassa anuttaravandanīyabhāvo, tena ca attano paṇāmassa khettaṅgatabhāvo, tena cassa khettaṅgatassa paṇāmassa yathādhippetanipphattihetubhāvo dassitoti. thomanāpubbaṅgamatañca dassento yassā saṃvaṇṇanaṃ kattukāmo, sā suttantadesanā karuṇāpaññāppadhānāyeva, na vinayadesanā viya karuṇāppadhānā, nāpi abhidhammadesanā viya paññāppadhānāti tadubhayappadhānameva thomanamārabhati. esā hi ācariyassa pakati, yadidaṃ ārambhānurūpathomanā. teneva ca vinayadesanāya saṃvaṇṇanārambhe ‘‘yo kappakoṭīhipi…pe॰… mahākāruṇikassa tassā’’ti (pārā॰ aṭṭha॰ ganthārambhakathā) karuṇāppadhānaṃ, abhidhammadesanāya saṃvaṇṇanārambhe ‘‘karuṇā viya…pe॰… yathārucī’’ti (dha॰ sa॰ aṭṭha॰ 1) paññāppadhānañca thomanamāraddhaṃ. vinayadesanā hi āsayādinirapekkhakevalakaruṇāya pākatikasattenāpi asotabbārahaṃ suṇanto, apucchitabbārahaṃ pucchanto, avattabbārahañca vadanto sikkhāpadaṃ paññapesīti karuṇāppadhānā. tathā hi ukkaṃsapariyantagatahirottappopi bhagavā lokiyasādhujanehipi pariharitabbāni ‘‘sikharaṇī, sambhinnā’’tiādivacanāni, (pārā॰ 185) yathāparādhañca garahavacanāni mahākaruṇāsañcoditamānaso mahāparisamajjhe abhāsi, taṃtaṃsikkhāpadapaññatti kāraṇāpekkhāya ca verañjādīsu sārīrikaṃ khedamanubhosi. tasmā kiñcāpi bhūmantarapaccayākārasamayantarakathānaṃ viya vinayapaññattiyāpi samuṭṭhāpikā paññā anaññasādhāraṇatāya atisayakiccavatī, karuṇāya kiccaṃ pana tatopi adhikanti vinayadesanāya karuṇāppadhānatā vuttā. karuṇābyāpārādhikatāya hi desanāya karuṇāpadhānatā, abhidhammadesanā pana kevalapaññāppadhānā paramatthadhammānaṃ yathāsabhāvapaṭivedhasamatthāya paññāya tattha sātisayappavattito. suttantadesanā pana karuṇāpaññāppadhānā tesaṃ tesaṃ sattānaṃ āsayānusayādhimutticaritādibhedaparicchindanasamatthāya paññāya sattesu ca mahākaruṇāya tattha sātisayappavattito. suttantadesanāya hi mahākaruṇāya samāpattibahulo vineyyasantāne tadajjhāsayānulomena <pb ed="M" n="1.0007"/> gambhīramatthapadaṃ patiṭṭhapesi. tasmā ārambhānurūpaṃ karuṇāpaññāppadhānameva thomanaṃ katanti veditabbaṃ, ayamettha samudāyattho.</p>

<p rend="bodytext">ayaṃ <pb ed="V" n="1.0007"/> pana avayavattho – kiratīti <hi rend="bold">karuṇā,</hi> paradukkhaṃ vikkhipati paccayavekallakaraṇena apanetīti attho. dukkhitesu vā kiriyati pasāriyatīti <hi rend="bold">karuṇā.</hi> atha vā kiṇātīti <hi rend="bold">karuṇā,</hi> paradukkhe sati kāruṇikaṃ hiṃsati vibādhati, paradukkhaṃ vā vināsetīti attho. paradukkhe sati sādhūnaṃ kampanaṃ hadayakhedaṃ karotīti vā <hi rend="bold">karuṇā.</hi> atha vā kamiti sukhaṃ, taṃ rundhatīti <hi rend="bold">karuṇā.</hi> esā hi paradukkhāpanayanakāmatālakkhaṇā attasukhanirapekkhatāya kāruṇikānaṃ sukhaṃ rundhati vibandhatīti, sabbattha saddasatthānusārena padanipphatti veditabbā. uṇhābhitattehi sevīyatīti sītaṃ, uṇhābhisamanaṃ. taṃ lāti gaṇhātīti <hi rend="bold">sītalaṃ,</hi> ‘‘cittaṃ vā te khipissāmi, hadayaṃ vā te phālessāmī’’ti (saṃ॰ ni॰ 1.246; su॰ ni॰ āḷavakasutta) ettha uro ‘‘hadaya’’nti vuttaṃ, ‘‘vakkaṃ hadaya’’nti (ma॰ ni॰ 1.110; 2.114; 3.154) ettha hadayavatthu, ‘‘hadayā hadayaṃ maññe aññāya tacchatī’’ti (ma॰ ni॰ 1.63) ettha cittaṃ, idhāpi cittameva abbhantaraṭṭhena <hi rend="bold">hadayaṃ.</hi> attano sabhāvaṃ vā haratīti <hi rend="bold">hadayaṃ,</hi> ra-kārassa da-kāraṃ katvāti neruttikā. karuṇāya sītalaṃ hadayamassāti karuṇāsītalahadayo, taṃ <hi rend="bold">karuṇāsītalahadayaṃ. </hi></p>

<p rend="bodytext">kāmañcettha paresaṃ hitopasaṃhārasukhādiaparihānijjhānasabhāvatāya, byāpādādīnaṃ ujuvipaccanīkatāya ca sattasantānagatasantāpavicchedanākārappavattiyā mettāmuditānampi cittasītalabhāvakāraṇatā upalabbhati, tathāpi paradukkhāpanayanākārappavattiyā parūpatāpāsahanarasā avihiṃsābhūtā karuṇāva visesena bhagavato cittassa cittapassaddhi viya sītibhāvanimittanti tassāyeva cittasītalabhāvakāraṇatā vuttā. karuṇāmukhena vā mettāmuditānampi hadayasītalabhāvakāraṇatā vuttāti daṭṭhabbaṃ. na hi sabbattha niravasesattho upadisīyati, padhānasahacaraṇāvinābhāvādinayehipi yathālabbhamānaṃ gayhamānattā. apicettha taṃsampayuttañāṇassa chaasādhāraṇañāṇapariyāpannatāya asādhāraṇañāṇavisesanibandhanabhūtā sātisayaṃ, niravasesañca sabbaññutaññāṇaṃ <pb ed="M" n="1.0008"/> viya savisayabyāpitāya mahākaruṇābhāvamupagatā anaññasādhāraṇasātisayabhāvappattā karuṇāva hadayasītalattahetubhāvena vuttā. atha vā satipi mettāmuditānaṃ paresaṃ hitopasaṃhārasukhādiaparihānijjhānasabhāvatāya sātisaye hadayasītalabhāvanibandhanatte sakalabuddhaguṇavisesakāraṇatāya tāsampi kāraṇanti karuṇāya eva hadayasītalabhāvakāraṇatā vuttā. karuṇānidānā hi sabbepi buddhaguṇā. karuṇānubhāvanibbāpiyamānasaṃsāradukkhasantāpassa hi bhagavato paradukkhāpanayanakāmatāya anekānipi kappānamasaṅkhyeyyāni akilantarūpasseva niravasesabuddhakaradhammasambharaṇaniratassa samadhigatadhammādhipateyyassa ca sannihitesupi sattasaṅghātasamupanītahadayūpatāpanimittesu na īsakampi <pb ed="V" n="1.0008"/> cittasītibhāvassa aññathattamahosīti. tīsu cettha vikappesu paṭhame vikappe avisesabhūtā buddhabhūmigatā, dutiye tatheva mahākaruṇābhāvūpagatā, tatiye paṭhamābhinīhārato paṭṭhāya tīsupi avatthāsu pavattā bhagavato karuṇā saṅgahitāti daṭṭhabbaṃ.</p>

<p rend="bodytext">pajānātīti <hi rend="bold">paññā,</hi> yathāsabhāvaṃ pakārehi paṭivijjhatīti attho. paññapetīti vā <hi rend="bold">paññā,</hi> taṃ tadatthaṃ pākaṭaṃ karotīti attho. sāyeva ñeyyāvaraṇappahānato pakārehi dhammasabhāvajotanaṭṭhena pajjototi <hi rend="bold">paññāpajjoto.</hi> paññavato hi ekapallaṅkenapi nisinnassa dasasahassilokadhātu ekapajjotā hoti. vuttañhetaṃ bhagavatā ‘‘cattārome bhikkhave, pajjotā. katame cattāro? candapajjoto, sūriyapajjoto, aggipajjoto, paññāpajjoto, ime kho bhikkhave, cattāro pajjotā. etadaggaṃ bhikkhave, imesaṃ catunnaṃ pajjotānaṃ yadidaṃ paññāpajjoto’’ti (a॰ ni॰ 4.145). tena vihato visesena samugghāṭitoti <hi rend="bold">paññāpajjotavihato,</hi> visesatā cettha upari āvi bhavissati. muyhanti tena, sayaṃ vā muyhati, muyhanamattameva vā tanti <hi rend="bold">moho,</hi> avijjā. sveva visayasabhāvapaṭicchādanato andhakārasarikkhatāya tamo viyāti <hi rend="bold">mohatamo.</hi> satipi tamasaddassa sadisakappanamantarena avijjāvācakatte mohasaddasannidhānena tabbisesakatāvettha yuttāti sadisakappanā. paññāpajjotavihato mohatamo <pb ed="M" n="1.0009"/> yassāti paññāpajjotavihatamohatamo, taṃ <hi rend="bold">paññāpajjotavihatamohatamaṃ.</hi></p>

<p rend="bodytext">nanu ca sabbesampi khīṇāsavānaṃ paññāpajjotena avijjandhakārahatatā sambhavati, atha kasmā aññasādhāraṇāvisesaguṇena bhagavato thomanā vuttāti? savāsanappahānena anaññasādhāraṇavisesatāsambhavato. sabbesampi hi khīṇāsavānaṃ paññāpajjotahatāvijjandhakārattepi sati saddhādhimuttehi viya diṭṭhippattānaṃ sāvakapaccekabuddhehi sammāsambuddhānaṃ savāsanappahānena kilesappahānassa viseso vijjatevāti. atha vā paropadesamantarena attano santāne accantaṃ avijjandhakāravigamassa nipphāditattā (nibbattitattā ma॰ ni॰ ṭī॰ 1.1), tattha ca sabbaññutāya balesu ca vasībhāvassa samadhigatattā, parasantatiyañca dhammadesanātisayānubhāvena sammadeva tassa pavattitattā, bhagavāyeva visesato paññāpajjotavihatamohatamabhāvena thometabboti. imasmiñca atthavikappe paññāpajjotapadena sasantānagatamohavidhamanā paṭivedhapaññā ceva parasantānagatamohavidhamanā desanāpaññā ca sāmaññaniddesena, ekasesanayena vā saṅgahitā. na tu purimasmiṃ atthavikappe viya paṭivedhapaññāyevāti veditabbaṃ.</p>

<p rend="bodytext">aparo <pb ed="V" n="1.0009"/> nayo – bhagavato ñāṇassa ñeyyapariyantikattā sakalañeyyadhammasabhāvāvabodhanasamatthena anāvaraṇañāṇasaṅkhātena paññāpajjotena sakalañeyyadhammasabhāvacchādakamohatamassa vihatattā anāvaraṇañāṇabhūtena anaññasādhāraṇapaññāpajjotavihatamohatamabhāvena bhagavato thomanā veditabbā. imasmiṃ pana atthavikappe mohatamavidhamanante adhigatattā anāvaraṇañāṇaṃ kāraṇūpacārena sakasantāne mohatamavidhamananti veditabbaṃ. abhinīhārasampattiyā savāsanappahānameva hi kilesānaṃ ñeyyāvaraṇappahānanti, parasantāne pana mohatamavidhamanassa kāraṇabhāvato phalūpacārena anāvaraṇañāṇameva mohatamavidhamananti vuccati. <hi rend="bold">anāvaraṇañāṇa</hi>nti ca sabbaññutaññāṇameva, yena dhammadesanāpaccavekkhaṇāni karoti. tadidañhi ñāṇadvayaṃ atthato ekameva. anavasesasaṅkhatāsaṅkhatasammutidhammārammaṇatāya sabbaññutaññāṇaṃ <pb ed="M" n="1.0010"/> tatthāvaraṇābhāvato nissaṅgacāramupādāya anāvaraṇañāṇanti, visayappavattimukhena pana aññehi asādhāraṇabhāvadassanatthaṃ dvidhā katvā chaḷāsādhāraṇañāṇabhede vuttaṃ.</p>

<p rend="bodytext">kiṃ panettha kāraṇaṃ avijjāsamugghātoyeveko pahānasampattivasena bhagavato thomanāya gayhati, na pana sātisayaṃ niravasesakilesappahānanti? vuccate – tappahānavacaneneva hi tadekaṭṭhatāya sakalasaṃkilesasamugghātassa jotitabhāvato niravasesakilesappahānamettha gayhati. na hi so saṃkileso atthi, yo niravasesāvijjāsamugghātanena na pahīyatīti. atha vā sakalakusaladhammuppattiyā, saṃsāranivattiyā ca vijjā viya niravasesākusaladhammuppattiyā, saṃsārappavattiyā ca avijjāyeva padhānakāraṇanti tabbighātavacaneneva sakalasaṃkilesasamugghātavacanasiddhito soyeveko gayhatīti. atha vā sakalasaṃkilesadhammānaṃ muddhabhūtattā avijjāya taṃ samugghātoyeveko gayhati. yathāha –</p>

<p rend="gatha1">‘‘avijjā muddhāti jānāhi, vijjā muddhādhipātinī.</p>

<p rend="gathalast">saddhāsatisamādhīhi, chandavīriyena saṃyutā’’ti.. (su॰ ni॰ 1032; cūḷa॰ ni॰ 51).</p>

<p rend="bodytext"><hi rend="bold">sanarāmaralokagaru</hi>nti ettha pana paṭhamapakatiyā avibhāgena sattopi naroti vuccati, idha pana dutiyapakatiyā manujapurisoyeva, itarathā lokasaddassa avattabbatā siyā. ‘‘yathā hi paṭhamapakatibhūto satto itarāya pakatiyā seṭṭhaṭṭhena pure uccaṭṭhāne seti pavattatīti <hi rend="bold">puriso</hi>ti vuccati, evaṃ jeṭṭhabhāvaṃ netīti <hi rend="bold">naro</hi>ti. puttabhātubhūtopi hi puggalo mātujeṭṭhabhaginīnaṃ pituṭṭhāne <pb ed="V" n="1.0010"/> tiṭṭhati, pageva bhattubhūto itarāsa’’nti (vi॰ aṭṭha॰ 43-46) nāvāvimānavaṇṇanāyaṃ vuttaṃ. ekasesappakappanena puthuvacanantaviggahena vā narā, maraṇaṃ maro, so natthi yesanti <hi rend="bold">amarā,</hi> saha narehi, amarehi cāti <hi rend="bold">sanarāmaro.</hi>garati uggacchati uggato pākaṭo bhavatīti<hi rend="bold"> garu,</hi> garasaddo hi uggame. apica pāsāṇacchattaṃ viya bhāriyaṭṭhena ‘‘garū’’ti vuccati.</p>

<p rend="gatha1">mātāpitācariyesu<pb ed="M" n="1.0011"/>, dujjare alahumhi ca.</p>

<p rend="gatha2">mahante cuggate ceva, nichekādikaresu ca.</p>

<p rend="gathalast">tathā vaṇṇavisesesu, <hi rend="bold">garu</hi>saddo pavattati..</p>

<p rend="unindented">idha pana sabbalokācariye tathāgate. keci pana ‘‘garu, gurūti ca dvidhā gahetvā bhāriyavācakatte garusaddo, ācariyavācakatte tu gurusaddo’’ti vadanti, taṃ na gahetabbaṃ. pāḷivisaye hi sabbesampi yathāvuttānamatthānaṃ vācakatte garusaddoyevicchitabbo akārassa ākārabhāvena ‘‘gārava’’nti taddhitantapadassa savuddhikassa dassanato. sakkatabhāsāvisaye pana gurusaddoyevicchitabbo ukārassa vuddhibhāvena aññathā taddhitantapadassa dassanatoti. sanarāmaro ca so loko cāti sanarāmaraloko, tassa garūti tathā, taṃ <hi rend="bold">sanarāmaralokagaruṃ.</hi> <hi rend="bold">‘‘sanaramarūlokagaru’’</hi>ntipi paṭhanti, tadapi ariyāgāthattā vuttilakkhaṇato, atthato ca yuttameva. atthato hi dīghāyukāpi samānā yathāparicchedaṃ maraṇasabhāvattā marūti devā vuccanti. etena devamanussānaṃ viya tadavasiṭṭhasattānampi yathārahaṃ guṇavisesāvahatāya bhagavato upakārakataṃ dasseti. nanu cettha devamanussā padhānabhūtā, atha kasmā tesaṃ appadhānatā niddisīyatīti? atthato padhānatāya gahetabbattā. añño hi saddakkamo, añño atthakkamoti saddakkamānusārena padhānāpadhānabhāvo na codetabbo. edisesu hi samāsapadesu padhānampi appadhānaṃ viya niddisīyati yathā taṃ ‘‘sarājikāya parisāyā’’ti, tasmā sabbattha atthatova adhippāyo gavesitabbo, na byañjanamattena. yathāhu porāṇā –</p>

<p rend="gatha1">‘‘atthañhi nātho saraṇaṃ avoca,</p>

<p rend="gatha2">na byañjanaṃ lokahito mahesi..</p>

<p rend="gatha3">tasmā akatvā ratimakkharesu,</p>

<p rend="gathalast">atthe niveseyya matiṃ matimā’’ti.. (kaṅkhā॰ aṭṭha॰ paṭhamapārājikakaṇḍavaṇṇanā).</p>

<p rend="bodytext">kāmañcettha <pb ed="V" n="1.0011"/> sattasaṅkhārabhājanavasena tividho loko, garubhāvassa pana adhippetattā garukaraṇasamatthasseva yujjanato sattalokavasena attho gahetabbo. so hi lokīyanti ettha puññāpuññāni<pb ed="M" n="1.0012"/>, tabbipāko cāti <hi rend="bold">loko,</hi> dassanatthe ca lokasaddamicchanti saddavidū. amaraggahaṇena cettha upapattidevā adhippetā. aparo nayo – samūhattho ettha lokasaddo samudāyavasena lokīyati paññāpīyatīti katvā. saha narehīti <hi rend="bold">sanarā,</hi> teyeva amarāti <hi rend="bold">sanarāmarā,</hi> tesaṃ loko tathā, purimanayeneva yojetabbaṃ. amarasaddena cettha upapattidevā viya visuddhidevāpi saṅgayhanti. tepi hi paramatthato maraṇābhāvato <hi rend="bold">amarā.</hi> imasmiṃ pana atthavikappe narāmarānameva gahaṇaṃ ukkaṭṭhaniddesavasena yathā ‘‘satthā devamanussāna’’nti (dī॰ ni॰ 1.157, 255). tathā hi sabbānatthaparihānapubbaṅgamāya niravasesahitasukhavidhānatapparāya niratisayāya payogasampattiyā, sadevamanussāya pajāya accantamupakāritāya aparimitanirupamappabhāvaguṇasamaṅgitāya ca sabbasattuttamo bhagavā aparimāṇāsu lokadhātūsu aparimāṇānaṃ sattānaṃ uttamamanaññasādhāraṇaṃ gāravaṭṭhānanti. kāmañca itthīnampi tathāupakārattā bhagavā garuyeva, padhānabhūtaṃ pana lokaṃ dassetuṃ purisaliṅgena vuttanti daṭṭhabbaṃ. neruttikā pana avisesanicchitaṭṭhāne tathā niddiṭṭhamicchanti yathā ‘‘narā nāgā ca gandhabbā, abhivādetvāna pakkamu’’nti (apa॰ 1.1.48). tathā cāhu –</p>

<p rend="gatha1">‘‘napuṃsakena liṅgena, saddodāhu pumena vā.</p>

<p rend="gathalast">niddissatīti ñātabbamavisesavinicchite’’ti..</p>

<p rend="bodytext"><hi rend="bold">vande</hi>ti ettha pana –</p>

<p rend="gatha1">vattamānāya pañcamyaṃ, sattamyañca vibhattiyaṃ.</p>

<p rend="gathalast">etesu tīsu ṭhānesu, <hi rend="bold">vande</hi>saddo pavattati..</p>

<p rend="unindented">idha pana vattamānāyaṃ aññāsamasambhavato. tattha ca uttamapurisavasenattho gahetabbo ‘‘ahaṃ vandāmī’’ti. namanathutiyatthesu ca vandasaddamicchanti ācariyā, tena ca sugatapadaṃ, nāthapadaṃ vā ajjhāharitvā yojetabbaṃ. sobhanaṃ gataṃ gamanaṃ etassāti <hi rend="bold">sugato.</hi> gamanañcettha kāyagamanaṃ, ñāṇagamanañca, kāyagamanampi vineyyajanopasaṅkamanaṃ, pakatigamanañcāti dubbidhaṃ. bhagavato hi vineyyajanopasaṅkamanaṃ ekantena tesaṃ hitasukhanipphādanato <pb ed="M" n="1.0013"/> sobhanaṃ, tathā lakkhaṇānubyañjanapaṭimaṇḍitarūpakāyatāya dutavilambitakhalitānukaḍḍhananippīḷanukkuṭika-kuṭilākulatādidosarahita- mavahasitarājahaṃsa- <pb ed="V" n="1.0012"/> vasabhavāraṇamigarājagamanaṃ pakatigamanañca, vimalavipulakaruṇāsativīriyādiguṇavisesasahitampi ñāṇagamanaṃ abhinīhārato paṭṭhāya yāva mahābodhi, tāva niravajjatāya sobhanamevāti. atha vā ‘‘sayambhūñāṇena sakalampi lokaṃ pariññābhisamayavasena parijānanto sammā gato avagatoti <hi rend="bold">sugato. </hi> yo hi gatyattho, so buddhayattho. yo ca buddhayattho, so gatyatthoti. tathā lokasamudayaṃ pahānābhisamayavasena pajahanto anuppattidhammatamāpādento sammā gato atītoti <hi rend="bold">sugato.</hi> lokanirodhaṃ sacchikiriyābhisamayavasena sammā gato adhigatoti sugato. lokanirodhagāminiṃ paṭipadaṃ bhāvanābhisamayavasena sammā gato paṭipannoti <hi rend="bold">sugato,</hi> ayañcattho ‘sotāpattimaggena ye kilesā pahīnā, te kilese na puneti na pacceti na paccāgacchatī’ti (mahāni॰ 38; cūḷani॰ 27) <hi rend="bold">sugato</hi>tiādinā niddesanayena vibhāvetabbo.</p>

<p rend="bodytext">aparo nayo – sundaraṃ sammāsambodhiṃ, nibbānameva vā gato adhigatoti <hi rend="bold">sugato.</hi> bhūtaṃ tacchaṃ atthasaṃhitaṃ yathārahaṃ kālayuttameva vācaṃ vineyyānaṃ sammā gadatīti vā <hi rend="bold">sugato,</hi> da-kārassa ta-kāraṃ katvā, taṃ <hi rend="bold">sugataṃ.</hi> puññāpuññakammehi upapajjanavasena gantabbāti <hi rend="bold">gatiyo,</hi> upapattibhavavisesā. tā pana nirayādibhedena pañcavidhā, sakalassāpi bhavagāmikammassa ariyamaggādhigamena avipākārahabhāvakaraṇena nivattitattā pañcahipi tāhi visaṃyutto hutvā muttoti <hi rend="bold">gativimutto.</hi> uddhamuddhabhavagāmino hi devā taṃtaṃkammavipākadānakālānurūpena tato tato bhavato muttāpi muttamattāva, na pana visaññogavasena muttā, gatipariyāpannā ca taṃtaṃbhavagāmikammassa ariyamaggena anivattitattā, na tathā bhagavā. bhagavā pana yathāvuttappakārena visaṃyutto hutvā muttoti. tasmā anena bhagavato katthacipi gatiyā apariyāpannataṃ dasseti. yato ca bhagavā ‘‘devātidevo’’ti vuccati. tenevāha –</p>

<p rend="gatha1">‘‘yena <pb ed="M" n="1.0014"/> devūpapatyassa, gandhabbo vā vihaṅgamo.</p>

<p rend="gatha2">yakkhattaṃ yena gaccheyyaṃ, manussattañca abbaje.</p>

<p rend="gathalast">te mayhaṃ āsavā khīṇā, viddhastā vinaḷīkatā’’ti.. (a॰ ni॰ 4.36).</p>

<p rend="unindented">taṃtaṃgatisaṃvattanakānañhi kammakilesānaṃ mahābodhimūleyeva aggamaggena pahīnattā natthi bhagavato taṃtaṃgatipariyāpannatāti accantameva bhagavā sabbabhavayonigativiññāṇaṭṭhitisattāvāsasattanikāyehi parimuttoti. atha vā kāmaṃ saupādisesāyapi nibbānadhātuyā tāhi gatīhi <pb ed="V" n="1.0013"/> vimutto, esā pana ‘‘paññāpajjotavihatamohatama’’nti etthevantogadhāti iminā padena anupādisesāya nibbānadhātuyāva thometīti daṭṭhabbaṃ.</p>

<p rend="bodytext">ettha pana attahitasampattiparahitapaṭipattivasena dvīhākārehi bhagavato thomanā katā hoti. tesu anāvaraṇañāṇādhigamo, saha vāsanāya kilesānamaccantappahānaṃ, anupādisesanibbānappatti ca attahitasampatti nāma, lābhasakkārādinirapekkhacittassa pana sabbadukkhaniyyānikadhammadesanāpayogato devadattādīsupi viruddhasattesu niccaṃ hitajjhāsayatā, vinītabbasattānaṃ ñāṇaparipākakālāgamanañca āsayato parahitapaṭipatti nāma. sā pana āsayapayogato duvidhā, parahitapaṭipatti tividhā ca attahitasampatti imāya gāthāya yathārahaṃ pakāsitā hoti. ‘‘karuṇāsītalahadaya’’nti hi etena āsayato parahitapaṭipatti, sammā gadanatthena sugatasaddena payogato parahitapaṭipatti. ‘‘paññāpajjotavihatamohatamaṃ gativimutta’’nti etehi, catusaccapaṭivedhatthena ca sugatasaddena tividhāpi attahitasampatti, avasiṭṭhaṭṭhena pana tena, ‘‘sanarāmaralokagaru’’nti ca etena sabbāpi attahitasampatti, parahitapaṭipatti ca pakāsitā hoti.</p>

<p rend="bodytext">atha vā hetuphalasattūpakāravasena tīhākārehi thomanā katā. tattha <hi rend="bold">hetu</hi> nāma mahākaruṇāsamāyogo, bodhisambhārasambharaṇañca, tadubhayampi paṭhamapadena yathārutato, sāmatthiyato ca pakāsitaṃ. <hi rend="bold">phalaṃ</hi> pana ñāṇappahānaānubhāvarūpakāyasampadāvasena catubbidhaṃ<pb ed="M" n="1.0015"/>. tattha sabbaññutañāṇapadaṭṭhānaṃ maggañāṇaṃ, tammūlakāni ca dasabalādiñāṇāni ñāṇasampadā, savāsanasakalasaṃkilesānamaccantamanuppādadhammatāpādanaṃ pahānasampadā, yathicchitanipphādane ādhipaccaṃ ānubhāvasampadā, sakalalokanayanābhisekabhūtā pana lakkhaṇānubyañjanapaṭimaṇḍitā attabhāvasampatti rūpakāyasampadā. tāsu ñāṇappahānasampadā dutiyapadena, saccapaṭivedhatthena ca sugatasaddena pakāsitā, ānubhāvasampadā tatiyapadena, rūpakāyasampadā sobhanakāyagamanatthena sugatasaddena lakkhaṇānubyañjanapāripūriyā vinā tadabhāvato. yathāvuttā duvidhāpi parahitapaṭipatti <hi rend="bold">sattūpakārasampadā,</hi> sā pana sammā gadanatthena sugatasaddena pakāsitāti veditabbā.</p>

<p rend="bodytext">apica imāya gāthāya sammāsambodhi tammūla – tappaṭipattiyādayo aneke buddhaguṇā ācariyena pakāsitā honti. esā hi ācariyānaṃ pakati, yadidaṃ yena kenaci pakārena atthantaraviññāpanaṃ. kathaṃ? ‘‘karuṇāsītalahadaya’’nti hi etena sammāsambodhiyā mūlaṃ dasseti<pb ed="V" n="1.0014"/>. mahākaruṇāsañcoditamānaso hi bhagavā saṃsārapaṅkato sattānaṃ samuddharaṇatthaṃ katābhinīhāro anupubbena pāramiyo pūretvā anuttaraṃ sammāsambodhimadhigatoti karuṇā sammāsambodhiyā mūlaṃ. ‘‘paññāpajjotavihatamohatama’’nti etena sammāsambodhiṃ dasseti. sabbaññutañāṇapadaṭṭhānañhi aggamaggañāṇaṃ, aggamaggañāṇapadaṭṭhānañca sabbaññutaññāṇaṃ ‘‘sammāsambodhī’’ti vuccati. sammā gamanatthena sugatasaddena sammāsambodhiyā paṭipattiṃ dasseti līnuddhaccapatiṭṭhānāyūhanakāmasukhattakilamathānuyogasassatucchedābhinivesādiantadvayarahitāya karuṇāpaññāpariggahitāya majjhimāya paṭipattiyā pakāsanato, itarehi sammāsambodhiyā padhānāppadhānappabhedaṃ payojanaṃ dasseti. saṃsāramahoghato sattasantāraṇañhettha padhānaṃ, tadaññamappadhānaṃ. tesu ca padhānena payojanena parahitapaṭipattiṃ dasseti, itarena attahitasampattiṃ, tadubhayena ca attahitapaṭipannādīsu catūsu puggalesu bhagavato catutthapuggalabhāvaṃ pakāseti. tena ca anuttaraṃ dakkhiṇeyyabhāvaṃ, uttamañca vandanīyabhāvaṃ, attano ca vandanāya khettaṅgatabhāvaṃ vibhāveti.</p>

<p rend="bodytext">apica karuṇāggahaṇena lokiyesu mahaggatabhāvappattāsādhāraṇaguṇadīpanato sabbalokiyaguṇasampatti dassitā, paññāggahaṇena sabbaññutaññāṇapadaṭṭhānamaggañāṇadīpanato <pb ed="M" n="1.0016"/> sabbalokuttaraguṇasampatti. tadubhayaggahaṇasiddho hi attho ‘‘sanarāmaralokagaru’’ntiādinā vipañcīyatīti. karuṇāggahaṇena ca nirupakkilesamupagamanaṃ dasseti, paññāggahaṇena apagamanaṃ. tathā karuṇāggahaṇena lokasamaññānurūpaṃ bhagavato pavattiṃ dasseti lokavohāravisayattā karuṇāya, paññāggahaṇena lokasamaññāya anatidhāvanaṃ. sabhāvānavabodhena hi dhammānaṃ sabhāvaṃ atidhāvitvā sattādiparāmasanaṃ hoti. tathā karuṇāggahaṇena mahākaruṇāsamāpattivihāraṃ dasseti, paññāggahaṇena tīsu kālesu appaṭihatañāṇaṃ, catusaccañāṇaṃ, catupaṭisambhidāñāṇaṃ, catuvesārajjañāṇaṃ, karuṇāggahaṇena mahākaruṇāsamāpattiñāṇassa gahitattā sesāsādhāraṇañāṇāni, cha abhiññā, aṭṭhasu parisāsu akampanañāṇāni, dasa balāni, cuddasa buddhaguṇā, soḷasa ñāṇacariyā, aṭṭhārasa buddhadhammā, catucattārīsa ñāṇavatthūni, sattasattati ñāṇavatthūnīti evamādīnaṃ anekesaṃ paññāpabhedānaṃ vasena ñāṇacāraṃ dasseti. tathā karuṇāggahaṇena caraṇasampattiṃ, paññāggahaṇena vijjāsampattiṃ. karuṇāggahaṇena attādhipatitā, paññāggahaṇena dhammādhipatitā. karuṇāggahaṇena lokanāthabhāvo, paññāggahaṇena attanāthabhāvo. tathā karuṇāggahaṇena pubbakārībhāvo, paññāggahaṇena kataññutā. karuṇāggahaṇena aparantapatā, paññāggahaṇena anattantapatā. karuṇāggahaṇena vā buddhakaradhammasiddhi, paññāggahaṇena buddhabhāvasiddhi. tathā karuṇāggahaṇena parasantāraṇaṃ, paññāggahaṇena <pb ed="V" n="1.0015"/> attasantāraṇaṃ. tathā karuṇāggahaṇena sabbasattesu anuggahacittatā, paññāggahaṇena sabbadhammesu virattacittatā dassitā hoti sabbesañca buddhaguṇānaṃ karuṇā ādi tannidānabhāvato, paññā pariyosānaṃ tato uttari karaṇīyābhāvato. iti ādipariyosānadassanena sabbe buddhaguṇā dassitā honti. tathā karuṇāggahaṇena sīlakkhandhapubbaṅgamo samādhikkhandho dassito hoti. karuṇānidānañhi sīlaṃ tato pāṇātipātādiviratippavattito, sā ca jhānattayasampayoginīti, paññāvacanena paññākkhandho. sīlañca sabbabuddhaguṇānaṃ ādi, samādhi majjhe, paññā pariyosānanti evampi ādimajjhapariyosānakalyāṇā sabbe buddhaguṇā dassitā honti nayato dassitattā. eso eva hi niravasesato buddhaguṇānaṃ dassanupāyo, yadidaṃ nayaggāhaṇaṃ, aññathā ko <pb ed="M" n="1.0017"/> nāma samattho bhagavato guṇe anupadaṃ niravasesato dassetuṃ. tenevāha –</p>

<p rend="gatha1">‘‘buddhopi buddhassa bhaṇeyya vaṇṇaṃ,</p>

<p rend="gatha2">kappampi ce aññamabhāsamāno..</p>

<p rend="gatha3">khīyetha kappo ciradīghamantare,</p>

<p rend="gathalast">vaṇṇo na khīyetha tathāgatassā’’ti..</p>

<p rend="bodytext">teneva ca āyasmatā sāriputtattherenāpi buddhaguṇaparicchedanaṃ pati bhagavatā anuyuttena ‘‘no hetaṃ bhante’’ti paṭikkhipitvā ‘‘api ca me bhante dhammanvayo vidito’’ti <hi rend="bold">sampasādanīyasutte</hi> vuttaṃ.</p>

<p rend="bodytext">evaṃ saṅkhepena sakalasabbaññuguṇehi bhagavato thomanāpubbaṅgamaṃ paṇāmaṃ katvā idāni saddhammassāpi thomanāpubbaṅgamaṃ paṇāmaṃ karonto <hi rend="bold">‘‘buddhopī’’</hi>tiādimāha. tatthāyaṃ saha padasambandhena saṅkhepattho – yathāvuttavividhaguṇagaṇasamannāgato <hi rend="bold">buddhopi yaṃ</hi> ariyamaggasaṅkhātaṃ <hi rend="bold">dhammaṃ,</hi> saha pubbabhāgapaṭipattidhammena vā ariyamaggabhūtaṃ <hi rend="bold">dhammaṃ bhāvetvā ceva</hi> yaṃ phalanibbānasaṅkhātaṃ dhammaṃ, pariyattidhammapaṭipattidhammehi vā saha phalanibbānabhūtaṃ dhammaṃ <hi rend="bold">sacchikatvā ca</hi> sammāsambodhisaṅkhātaṃ buddhabhāvamupagato, vītamalamanuttaraṃ taṃ dhammampi vandeti.</p>

<p rend="bodytext">tattha buddhasaddassa tāva ‘‘bujjhitā saccānīti <hi rend="bold">buddho.</hi> bodhetā pajāyāti <hi rend="bold">buddho’’</hi>tiādinā niddesanayena attho veditabbo. atha vā aggamaggañāṇādhigamena savāsanāya sammohaniddāya accantavigamanato, aparimitaguṇagaṇālaṅkatasabbaññutaññāṇappattiyā vikasitabhāvato <pb ed="V" n="1.0016"/> ca buddhavāti <hi rend="bold">buddho</hi> jāgaraṇavikasanatthavasena. atha vā kassacipi ñeyyadhammassa anavabuddhassa abhāvena ñeyyavisesassa kammabhāvāgahaṇato kammavacanicchāyābhāvena avagamanatthavasena kattuniddesova labbhati, tasmā buddhavāti <hi rend="bold">buddho</hi>tipi vattabbo. padesaggahaṇe hi asati gahetabbassa nippadesatāva viññāyati yathā ‘‘dikkhito na dadātī’’ti. evañca katvā kammavisesānapekkhā kattari eva buddhasaddasiddhi veditabbā, atthato <pb ed="M" n="1.0018"/> pana pāramitāparibhāvito sayambhuñāṇena saha vāsanāya vihataviddhastaniravasesakilesomahākaruṇāsabbaññutaññāṇādiaparimeyyaguṇagaṇādhāro khandhasantāno buddho, yathāha –</p>

<p rend="bodytext">‘‘buddhoti yo so bhagavā sayambhū anācariyako pubbe ananussutesu dhammesu sāmaṃ saccāni abhisambujjhi, tattha ca sabbaññutaṃ patto, balesu ca vasībhāva’’nti (mahāni॰ 192; cūḷani॰ 97; paṭi॰ ma॰ 161).</p>

<p rend="bodytext"><hi rend="bold">api</hi>saddo sambhāvane, tena evaṃ guṇavisesayutto sopi nāma bhagavā īdisaṃ dhammaṃ bhāvetvā, sacchikatvā ca buddhabhāvamupagato, kā nāma kathā aññesaṃ sāvakādibhāvamupagamaneti dhamme sambhāvanaṃ dīpeti. <hi rend="bold">buddhabhāva</hi>nti sammāsambodhiṃ. yena hi nimittabhūtena sabbaññutaññāṇapadaṭṭhānena aggamaggañāṇena, aggamaggañāṇapadaṭṭhānena ca sabbaññutaññāṇena bhagavati ‘‘buddho’’ti nāmaṃ, tadārammaṇañca ñāṇaṃ pavattati, tamevidha ‘‘bhāvo’’ti vuccati. bhavanti buddhisaddā etenāti hi <hi rend="bold">bhāvo.</hi> tathā hi vadanti –</p>

<p rend="gatha1">‘‘yena yena nimittena, buddhi saddo ca vattate.</p>

<p rend="gathalast">taṃtaṃnimittakaṃ bhāvapaccayehi udīrita’’nti..</p>

<p rend="bodytext"><hi rend="bold">bhāvetvā</hi>ti uppādetvā, vaḍḍhetvā vā. <hi rend="bold">sacchikatvā</hi>ti paccakkhaṃ katvā. <hi rend="bold">ceva</hi>-saddo <hi rend="bold">ca</hi>-saddo ca tadubhayattha samuccaye. tena hi saddadvayena na kevalaṃ bhagavā dhammassa bhāvanāmattena buddhabhāvamupagato, nāpi sacchikiriyāmattena, atha kho tadubhayenevāti samuccinoti. <hi rend="bold">upagato</hi>ti patto, adhigatoti attho. etassa ‘‘buddhabhāva’’nti padena sambandho. <hi rend="bold">vītamala</hi>nti ettha virahavasena eti pavattatīti vīto, malato vīto, vītaṃ vā malaṃ yassāti vītamalo, taṃ <hi rend="bold">vītamalaṃ. ‘‘gatamala’’</hi>ntipi pāṭho dissati, evaṃ sati saupasaggo viya anupasaggopi gatasaddo virahatthavācako veditabbo dhātūnamanekatthattā. gacchati apagacchatīti hi gato, dhammo<pb ed="V" n="1.0017"/>. gataṃ vā malaṃ, purimanayena samāso. <hi rend="bold">anuttara</hi>nti uttaravirahitaṃ. yathānusiṭṭhaṃ paṭipajjamāne apāyato, saṃsārato ca apatamāne katvā dhāretīti <hi rend="bold">dhammo,</hi> navavidho lokuttaradhammo. tappakāsanattā, sacchikiriyāsammasanapariyāyassa ca labbhamānattā pariyattidhammopi idha saṅgahito<pb ed="M" n="1.0019"/>. tathā hi ‘‘abhidhammanayasamuddaṃ adhigacchi, tīṇi piṭakāni sammasī’’ti ca aṭṭhakathāyaṃ vuttaṃ, tathā ‘‘yaṃ dhammaṃ bhāvetvā sacchikatvā’’ti ca vuttattā bhāvanāsacchikiriyāyogyatāya buddhakaradhammabhūtāhi pāramitāhi saha pubbabhāgaadhisīlasikkhādayopi idha saṅgahitāti veditabbā. tāpi hi vigatapaṭipakkhatāya vītamalā, anaññasādhāraṇatāya anuttarā ca. kathaṃ pana tā bhāvetvā, sacchikatvā ca bhagavā buddhabhāvamupagatoti? vuccate – sattānañhi saṃsāravaṭṭadukkhanissaraṇāya [nissaraṇatthāya (paṇṇāsa ṭī॰) nissaraṇe (katthaci)] katamahābhinīhāro mahākaruṇādhivāsanapesalajjhāsayo paññāvisesapariyodātanimmalānaṃ dānadamasaññamādīnaṃ uttamadhammānaṃ kappānaṃ satasahassādhikāni cattāri asaṅkhyeyyāni sakkaccaṃ nirantaraṃ niravasesaṃ bhāvanāsacchikiriyāhi kammādīsu adhigatavasībhāvo acchariyācinteyyamahānubhāvo adhisīlādhicittānaṃ paramukkaṃsapāramippatto bhagavā paccayākāre catuvīsatikoṭisatasahassamukhena mahāvajirañāṇaṃ pesetvā anuttaraṃ sammāsambodhisaṅkhātaṃ buddhabhāvamupagatoti.</p>

<p rend="bodytext">imāya pana gāthāya vijjāvimuttisampadādīhi anekehi guṇehi yathārahaṃ saddhammaṃ thometi. kathaṃ? ettha hi ‘‘bhāvetvā’’ti etena vijjāsampadāya thometi, ‘‘sacchikatvā’’ti etena vimuttisampadāya. tathā paṭhamena jhānasampadāya, dutiyena vimokkhasampadāya. paṭhamena vā samādhisampadāya, dutiyena samāpattisampadāya. atha vā paṭhamena khayañāṇabhāvena, dutiyena anuppādañāṇabhāvena. paṭhamena vā vijjūpamatāya, dutiyena vajirūpamatāya. paṭhamena vā virāgasampattiyā, dutiyena nirodhasampattiyā. tathā paṭhamena niyyānabhāvena, dutiyena nissaraṇabhāvena. paṭhamena vā hetubhāvena, dutiyena asaṅkhatabhāvena. paṭhamena vā dassanabhāvena, dutiyena vivekabhāvena. paṭhamena vā adhipatibhāvena, dutiyena amatabhāvena dhammaṃ thometi. atha vā ‘‘yaṃ dhammaṃ bhāvetvā buddhabhāvaṃ upagato’’ti etena svākkhātatāya dhammaṃ thometi, ‘‘sacchikatvā’’ti etena sandiṭṭhikatāya. tathā paṭhamena akālikatāya, dutiyena ehipassikatāya. paṭhamena vā opaneyyikatāya, dutiyena paccattaṃveditabbatāya. paṭhamena vā saha pubbabhāgasīlādīhi sekkhehi sīlasamādhipaññākkhandhehi<pb ed="M" n="1.0020"/>, dutiyena saha asaṅkhatadhātuyā asekkhehi dhammaṃ thometi.</p>

<p rend="bodytext">‘‘vītamala’’nti <pb ed="V" n="1.0018"/> iminā pana saṃkilesābhāvadīpanena visuddhatāya dhammaṃ thometi, ‘‘anuttara’’nti etena aññassa visiṭṭhassa abhāvadīpanena paripuṇṇatāya. paṭhamena vā pahānasampadāya, dutiyena sabhāvasampadāya. paṭhamena vā bhāvanāphalayogyatāya. bhāvanāguṇena hi so saṃkilesamalasamugghātako, tasmānena bhāvanākiriyāya phalamāha. dutiyena sacchikiriyāphalayogyatāya. taduttarikaraṇīyābhāvato hi anaññasādhāraṇatāya anuttarabhāvo sacchikiriyānibbattito, tasmānena sacchikiriyāphalamāhāti.</p>

<p rend="bodytext">evaṃ saṅkhepeneva sabbasaddhammaguṇehi saddhammassāpi thomanāpubbaṅgamaṃ paṇāmaṃ katvā idāni ariyasaṅghassāpi thomanāpubbaṅgamaṃ paṇāmaṃ karonto <hi rend="bold">‘‘sugatassa orasāna’’</hi>ntiādimāha. tattha <hi rend="bold">sugatassā</hi>ti sambandhaniddeso, ‘‘puttāna’’nti etena sambajjhitabbo. urasi bhavā, jātā, saṃvuddhā vā <hi rend="bold">orasā,</hi> attajo khettajo antevāsiko dinnakoti catubbidhesu puttesu attajā, taṃsarikkhatāya pana ariyapuggalā ‘‘orasā’’ti vuccanti. yathā hi manussānaṃ orasaputtā attajātatāya pitusantakassa dāyajjassa visesabhāgino honti, evametepi saddhammasavanante ariyāya jātiyā jātatāya bhagavato santakassa vimuttisukhassa dhammaratanassa ca dāyajjassa visesabhāginoti. atha vā bhagavato dhammadesanānubhāvena ariyabhūmiṃ okkamamānā, okkantā ca ariyasāvakā bhagavato ure vāyāmajanitābhijātatāya sadisakappanamantarena nippariyāyeneva ‘‘orasā’’ti vattabbatamarahanti. tathā hi te bhagavatā āsayānusayacariyādhimuttiādiolokanena, vajjānucintanena ca hadaye katvā vajjato nivāretvā anavajje patiṭṭhāpentena sīlādidhammasarīraposanena saṃvaḍḍhāpitā. yathāha bhagavā <hi rend="bold">itivuttake</hi> ‘‘ahamasmi bhikkhave brāhmaṇo…pe॰… tassa me tumhe puttā orasā mukhato jātā’’tiādi (itivu॰ 100). nanu sāvakadesitāpi desanā ariyabhāvāvahāti? saccaṃ, sā pana tammūlikattā, lakkhaṇādivisesābhāvato ca ‘‘bhagavato dhammadesanā’’ <pb ed="M" n="1.0021"/> icceva saṅkhyaṃ gatā, tasmā bhagavato orasaputtabhāvoyeva tesaṃ vattabboti, etena catubbidhesu puttesu ariyasaṅghassa attajaputtabhāvaṃ dasseti. attano kulaṃ punenti sodhenti, mātāpitūnaṃ vā hadayaṃ pūrentīti <hi rend="bold">puttā,</hi> attajādayo. ariyā pana dhammatantivisodhanena, dhammānudhammapaṭipattiyā cittārādhanena ca tappaṭibhāgatāya bhagavato <hi rend="bold">puttā</hi> nāma, tesaṃ. tassa ‘‘samūha’’nti padena sambandho.</p>

<p rend="bodytext">saṃkilesanimittaṃ hutvā guṇaṃ māreti vibādhatīti <hi rend="bold">māro,</hi> devaputtamāro. sināti pare bandhati etāyāti <hi rend="bold">senā,</hi> mārassa senā tathā, mārañca mārasenañca mathenti vilothentīti <hi rend="bold">mārasenamathanā</hi><pb ed="V" n="1.0019"/>, tesaṃ. ‘‘māramārasenamathanāna’’nti hi vattabbepi ekadesasarūpekasesavasena evaṃ vuttaṃ. mārasaddasannidhānena vā senāsaddena mārasenā gahetabbā, gāthābandhavasena cettha rasso. <hi rend="bold">‘‘mārasenamaddanāna’’</hi>ntipi katthaci pāṭho, so ayuttova ariyājātikattā imissā gāthāya. nanu ca ariyasāvakānaṃ maggādhigamasamaye bhagavato viya tadantarāyakaraṇatthaṃ devaputtamāro vā mārasenā vā na apasādeti, atha kasmā evaṃ vuttanti? apasādetabbabhāvakāraṇassa vimathitattā. tesañhi apasādetabbatāya kāraṇe saṃkilese vimathite tepi vimathitā nāma hontīti. atha vā khandhābhisaṅkhāramārānaṃ viya devaputtamārassāpi guṇamāraṇe sahāyabhāvūpagamanato kilesabalakāyo idha ‘‘mārasenā’’ti vuccati yathāha bhagavā –</p>

<p rend="gatha1">‘‘kāmā te paṭhamā senā, dutiyā arati vuccati.</p>

<p rend="gathalast">tatiyā khuppipāsā te, catutthī taṇhā pavuccati..</p>

<p rend="gatha1">pañcamaṃ thinamiddhaṃ te, chaṭṭhā bhīrū pavuccati.</p>

<p rend="gathalast">sattamī vicikicchā te, makkho thambho te aṭṭhamo..</p>

<p rend="gatha1">lābho siloko sakkāro,</p>

<p rend="gatha2">micchāladdho ca yo yaso.</p>

<p rend="gatha3">yo cattānaṃ samukkaṃse,</p>

<p rend="gathalast">pare ca avajānati..</p>

<p rend="gatha1">esā <pb ed="M" n="1.0022"/> namuci te senā, kaṇhassābhippahārinī.</p>

<p rend="gathalast">na naṃ asūro jināti, jetvā ca labhate sukha’’nti.. (su॰ ni॰ 438; mahāni॰ 28; cūḷani॰ 47).</p>

<p rend="bodytext">sā ca tehi ariyasāvakehi diyaḍḍhasahassabhedā, anantabhedā vā kilesavāhinī satidhammavicayavīriyasamathādiguṇapaharaṇīhi odhiso mathitā, viddhaṃsitā, vihatā ca, tasmā ‘‘mārasenamathanā’’ti vuccanti. vilothanañcettha viddhaṃsanaṃ, vihananaṃ vā. apica khandhābhisaṅkhāramaccudevaputtamārānaṃ tesaṃ sahāyabhāvūpagamanatāya senāsaṅkhātassa kilesamārassa ca mathanato ‘‘mārasenamathanā’’tipi attho gahetabbo. evañca sati pañcamāranimmathanabhāvena attho paripuṇṇo hoti. ariyasāvakāpi hi samudayappahānapariññāvasena khandhamāraṃ, sahāyavekallakaraṇena <pb ed="V" n="1.0020"/> sabbathā, appavattikaraṇena ca abhisaṅkhāramāraṃ, balavidhamanavisayātikkamanavasena maccumāraṃ, devaputtamārañca samucchedappahānavasena sabbaso appavattikaraṇena kilesamāraṃ mathentīti, iminā pana tesaṃ orasaputtabhāve kāraṇaṃ, tīsu puttesu ca anujātataṃ dasseti. mārasenamathanatāya hi te bhagavato orasaputtā, anujātā cāti.</p>

<p rend="bodytext"><hi rend="bold">aṭṭhanna</hi>nti gaṇanaparicchedo, tenasatipi tesaṃ taṃtaṃbhedena anekasatasahassasaṅkhyābhede ariyabhāvakaramaggaphaladhammabhedena imaṃ gaṇanaparicchedaṃ nātivattanti maggaṭṭhaphalaṭṭhabhāvānativattanatoti dasseti. <hi rend="bold">pi</hi>-saddo, <hi rend="bold">api</hi>-saddo vā padalīḷādinā kāraṇena aṭṭhāne payutto, so ‘‘ariyasaṅgha’’nti ettha yojetabbo, tena na kevalaṃ buddhadhammeyeva, atha kho ariyasaṅghampīti sampiṇḍeti. yadipi avayavavinimutto samudāyo nāma koci natthi avayavaṃ upādāya samudāyassa vattabbattā, aviññāyamānasamudāyaṃ pana viññāyamānasamudāyena visesitumarahatīti āha <hi rend="bold">‘‘aṭṭhannampi samūha’’</hi>nti, etena ‘‘ariyasaṅgha’’nti ettha na yena kenaci saṇṭhānādinā, kāyasāmaggiyā vā samudāyabhāvo, api tu maggaṭṭhaphalaṭṭhabhāvenevāti viseseti. avayavameva sampiṇḍetvā ūhitabbo vitakketabbo, saṃūhanitabbo vā saṅghaṭitabboti <hi rend="bold">samūho,</hi> soyeva <hi rend="bold">samoho</hi> vacanasiliṭṭhatādinā. dvidhāpi hi pāṭho yujjati. ārakattā kilesehi, anaye na iriyanato, aye ca iriyanato <hi rend="bold">ariyā</hi> niruttinayena<pb ed="M" n="1.0023"/>. atha vā sadevakena lokena saraṇanti araṇīyato upagantabbato, upagatānañca tadatthasiddhito <hi rend="bold">ariyā,</hi> diṭṭhisīlasāmaññena saṃhato, samaggaṃ vā kammaṃ samudāyavasena samupagatoti <hi rend="bold">saṅgho,</hi> ariyānaṃ saṅgho, ariyo ca so saṅgho ca yathāvuttanayenāti vā ariyasaṅgho, taṃ <hi rend="bold">ariyasaṅghaṃ.</hi> bhagavato aparabhāge buddhadhammaratanānampi samadhigamo saṅgharatanādhīnoti ariyasaṅghassa bahūpakārataṃ dassetuṃ idheva <hi rend="bold">‘‘sirasā vande’’</hi>ti vuttaṃ. avassañcāyamattho sampaṭicchitabbo vinayaṭṭhakathādīsupi (pārā॰ aṭṭha॰ ganthārambhakathā) tathā vuttattā. keci pana purimagāthāsupi taṃ padamānetvā yojenti, tadayuttameva ratanattayassa asādhāraṇaguṇappakāsanaṭṭhānattā, yathāvuttakāraṇassa ca sabbesampi saṃvaṇṇanākārānamadhippetattāti.</p>

<p rend="bodytext">imāya pana gāthāya ariyasaṅghassa pabhavasampadā pahānasampadādayo aneke guṇā dassitā honti. kathaṃ? ‘‘sugatassa orasānaṃ puttāna’’nti hi etena ariyasaṅghassa pabhavasampadaṃ dasseti sammāsambuddhapabhavatādīpanato. ‘‘mārasenamathanāna’’nti etena pahānasampadaṃ sakalasaṃkilesappahānadīpanato. ‘‘aṭṭhannampi samūha’’nti etena ñāṇasampadaṃ maggaṭṭhaphalaṭṭhabhāvadīpanato<pb ed="V" n="1.0021"/>. ‘‘ariyasaṅgha’’nti etena sabhāvasampadaṃ sabbasaṅghānaṃ aggabhāvadīpanato. atha vā ‘‘sugatassa orasānaṃ puttāna’’nti ariyasaṅghassa visuddhanissayabhāvadīpanaṃ. ‘‘mārasenamathanāna’’nti sammāujuñāyasāmīcipaṭipannabhāvadīpanaṃ. ‘‘aṭṭhannampi samūha’’nti āhuneyyādibhāvadīpanaṃ. ‘‘ariyasaṅgha’’nti anuttarapuññakkhettabhāvadīpanaṃ. tathā ‘‘sugatassa orasānaṃ puttāna’’nti etena ariyasaṅghassa lokuttarasaraṇagamanasabbhāvaṃ dasseti. lokuttarasaraṇagamanena hi te bhagavato orasaputtā jātā. ‘‘mārasenamathanāna’nti etena abhinīhārasampadāsiddhaṃ pubbabhāgasammāpaṭipattiṃ dasseti. katābhinīhārā hi sammāpaṭipannā māraṃ, mārasenaṃ vā abhivijinanti. ‘‘aṭṭhannampi samūha’’nti etena viddhastavipakkhe sekkhāsekkhadhamme dasseti puggalādhiṭṭhānena maggaphaladhammānaṃ dassitattā. ‘‘ariyasaṅgha’’nti etena aggadakkhiṇeyyabhāvaṃ dasseti anuttarapuññakkhettabhāvassa dassitattā. saraṇagamanañca sāvakānaṃ sabbaguṇassa ādi, sapubbabhāgapaṭipadā sekkhā sīlakkhandhādayo majjhe, asekkhā sīlakkhandhādayo <pb ed="M" n="1.0024"/> pariyosānantiādimajjhapariyosānakalyāṇā saṅkhepato sabbepi ariyasaṅghaguṇā dassitā hontīti.</p>

<p rend="bodytext">evaṃ gāthāttayena saṅkhepato sakalaguṇasaṃkittanamukhena ratanattayassa paṇāmaṃ katvā idāni taṃ nipaccakāraṃ yathādhippetapayojane pariṇāmento <hi rend="bold">‘‘iti me’’</hi>tiādimāha. tattha <hi rend="bold">iti</hi>-saddo nidassane. tena gāthāttayena yathāvuttanayaṃ nidasseti. <hi rend="bold">me</hi>ti attānaṃ karaṇavacanena kattubhāvena niddisati. tassa ‘‘yaṃ puññaṃ mayā laddha’’nti pāṭhasesena sambandho, sampadānaniddeso vā eso, ‘‘atthī’’ti pāṭhaseso, sāminiddeso vā ‘‘yaṃ mama puññaṃ vandanāmaya’’nti. pasīdīyate <hi rend="bold">pasannā,</hi> tādisā mati paññā, cittaṃ vā yassāti pasannamati, aññapadaliṅgappadhānattā imassa samāsapadassa <hi rend="bold">‘‘pasannamatino’’</hi>ti vuttaṃ. ratiṃ nayati, janeti, vahatīti vā <hi rend="bold">ratanaṃ,</hi> sattavidhaṃ, dasavidhaṃ vā ratanaṃ, tamiva imānīti neruttikā. sadisakappanamaññatra pana yathāvuttavacanattheneva buddhādīnaṃ ratanabhāvo yujjati. tesañhi ‘‘itipi so bhagavā’’tiādinā (dī॰ ni॰ 1.157, 255) yathābhūtaguṇe āvajjantassa amatādhigamahetubhūtaṃ anappakaṃ pītipāmojjaṃ uppajjati. yathāha –</p>

<p rend="bodytext">‘‘yasmiṃ mahānāma samaye ariyasāvako tathāgataṃ anussarati, nevassa tasmiṃ samaye rāgapariyuṭṭhitaṃ cittaṃ hoti, na dosa…pe॰… na moha…pe॰… ujugatamevassa tasmiṃ samaye cittaṃ hoti tathāgataṃ ārabbha. ujugatacitto kho pana mahānāma ariyasāvako <pb ed="V" n="1.0022"/> labhati atthavedaṃ, labhati dhammavedaṃ, labhati dhammūpasaṃhitaṃ pāmojjaṃ, pamuditassa pīti jāyatī’’tiādi (a॰ ni॰ 6.10; 11.11).</p>

<p rend="unindented">cittīkatādibhāvo vā ratanaṭṭho. vuttañhetaṃ aṭṭhakathāsu –</p>

<p rend="gatha1">‘‘cittīkataṃ mahagghañca, atulaṃ dullabhadassanaṃ.</p>

<p rend="gathalast">anomasattaparibhogaṃ, ratanaṃ tena vuccatī’’ti.. (khu॰ pā॰ aṭṭha॰ 6.3; udāna॰ aṭṭha॰ 47; dī॰ ni॰ aṭṭha॰ 2.33; su॰ ni॰ 1.226; mahāni॰ aṭṭha॰ 1.226).</p>

<p rend="bodytext">cittīkatabhāvādayo ca anaññasādhāraṇā sātisayato buddhādīsuyeva labbhantīti. vitthāro <hi rend="bold">ratanasuttavaṇṇanāyaṃ</hi> (khu॰ pā॰ aṭṭha॰ 6.3; su॰ ni॰ aṭṭha॰ 1.226) gahetabbo. ayamattho <pb ed="M" n="1.0025"/> pana nibbacanatthavasena na vutto, atha kenāti ce? loke ratanasammatassa vatthuno garukātabbatādiatthavasenāti saddavidū. sādhūnañca ramanato, saṃsāraṇṇavā ca taraṇato, sugatinibbānañca nayanato <hi rend="bold">ratanaṃ</hi> tulyatthasamāsavasena, alamatipapañcena. ekasesapakappanena, puthuvacananibbacanena vā ratanāni. tiṇṇaṃ samūho, tīṇi vā samāhaṭāni, tayo vā avayavā assāti <hi rend="bold">tayaṃ,</hi> ratanānameva tayaṃ, nāññesanti <hi rend="bold">ratanattayaṃ.</hi> avayavavinimuttassa pana samudāyassa abhāvato tīṇi eva ratanāni tathā vuccanti, na samudāyamattaṃ, samudāyāpekkhāya pana ekavacanaṃ kataṃ. vandīyate <hi rend="bold">vandanā,</hi> sāva <hi rend="bold">vandanāmayaṃ</hi> yathā ‘‘dānamayaṃ sīlamaya’’nti (dī॰ ni॰ 3.305; itivu॰ 60; netti॰ 33). vandanā cettha kāyavācācittehi tiṇṇaṃ ratanānaṃ guṇaninnatā, thomanā vā. apica tassā cetanāya sahajātādopakāreko saddhāpaññāsativīriyādisampayuttadhammo vandanā, tāya pakatanti <hi rend="bold">vandanāmayaṃ</hi> yathā ‘‘sovaṇṇamayaṃ rūpiyamaya’’nti, atthato pana yathāvuttacetanāva. ratanattaye, ratanattayassa vā vandanāmayaṃ <hi rend="bold">ratanattayavandanāmayaṃ.</hi> pujjabhavaphalanibbattanato <hi rend="bold">puññaṃ</hi> niruttinayena, attano kārakaṃ, santānaṃ vā punāti visodhetīti <hi rend="bold">puññaṃ,</hi> sakammakattā dhātussa kāritavasena atthavivaraṇaṃ labbhati, saddanipphatti pana suddhavasenevāti saddavidū.</p>

<p rend="bodytext">taṃtaṃsampattiyā vibandhanavasena sattasantānassa antare vemajjhe eti āgacchatīti <hi rend="bold">antarāyo,</hi> diṭṭhadhammikādianattho. paṇāmapayojane vuttavidhinā suṭṭhu vihato viddhasto antarāyo assāti <hi rend="bold">suvihatantarāyo.</hi> vihananañcettha taduppādakahetupariharaṇavasena tesaṃ antarāyānamanuppattikaraṇanti <pb ed="V" n="1.0023"/> daṭṭhabbaṃ. <hi rend="bold">hutvā</hi>ti pubbakālakiriyā, tassa ‘‘atthaṃ pakāsayissāmī’’ti etena sambandho. <hi rend="bold">tassā</hi>ti yaṃ-saddena uddiṭṭhassa vandanāmayapuññassa. <hi rend="bold">ānubhāvenā</hi>ti balena.</p>

<p rend="gatha1">‘‘tejo ussāhamantā ca, pabhū sattīti pañcime.</p>

<p rend="gathalast">‘ānubhāvo’ti vuccanti, ‘pabhāvo’ti ca te vade’’ti.. –</p>

<p rend="unindented">vuttesu hi atthesu idha sattiyaṃ vattati. anu punappunaṃ taṃsamaṅgiṃ bhāveti vaḍḍhetīti hi anubhāvo, soyeva <hi rend="bold">ānubhāvo</hi>ti <hi rend="bold">udānaṭṭhakathāyaṃ</hi><pb ed="M" n="1.0026"/>, atthato pana yathāladdhasampattinimittakassa purimakammassa balānuppadānavasasaṅkhātā vandanāmayapuññassa sattiyeva, sā ca suvihatantarāyatāya karaṇaṃ, hetu vā sambhavati.</p>

<p rend="bodytext">ettha pana ‘‘pasannamatino’’ti etena attano pasādasampattiṃ dasseti. ‘‘ratanattayavandanāmaya’’nti etena ratanattayassa khettabhāvasampattiṃ, tato ca tassa puññassa attano pasādasampattiyā, ratanattayassa ca khettabhāvasampattiyāti dvīhi aṅgehi atthasaṃvaṇṇanāya upaghātakaupaddavānaṃ vihanane samatthataṃ dīpeti. caturaṅgasampattiyā dānacetanā viya hi dvayaṅgasampattiyā paṇāmacetanāpi antarāyavihananena diṭṭhadhammikāti.</p>

<p rend="bodytext">evaṃ ratanattayassa nipaccakārakaraṇe payojanaṃ dassetvā idāni yassā dhammadesanāya atthaṃ saṃvaṇṇetukāmo, tadapi saṃvaṇṇetabbadhammabhāvena dassetvā guṇābhitthavanavisesena abhitthavetuṃ <hi rend="bold">‘‘dīghassā’’</hi>tiādimāha. ayañhi ācariyassa pakati, yadidaṃ taṃtaṃsaṃvaṇṇanāsu ādito tassa tassa saṃvaṇṇetabbadhammassa visesaguṇakittanena thomanā. tathā hi tesu tesu <hi rend="bold">papañcasūdanīsāratthapakāsanīmanorathapūraṇīaṭṭhasālinī</hi>ādīsu yathākkamaṃ ‘‘paravādamathanassa, ñāṇappabhedajananassa, dhammakathikapuṅgavānaṃ vicittapaṭibhānajananassa,</p>

<p rend="gatha1">tassa gambhīrañāṇehi, ogāḷhassa abhiṇhaso.</p>

<p rend="gathalast">nānānayavicittassa, abhidhammassa ādito’’ti.. ādinā –</p>

<p rend="unindented">thomanā katā. tattha <hi rend="bold">dīghassā</hi>ti dīghanāmakassa. <hi rend="bold">dīghasuttaṅkitassā</hi>ti dīghehi abhiāyatavacanappabandhavantehi suttehi lakkhitassa, anena ‘‘dīgho’’ti ayaṃ imassa āgamassa <pb ed="V" n="1.0024"/> atthānugatā samaññāti dasseti. nanu ca suttāniyeva āgamo, kathaṃ so tehi aṅkīyatīti? saccametaṃ paramatthato, paññattito pana suttāni upādāya āgamabhāvassa paññattattā avayavehi suttehi avayavībhūto āgamo aṅkīyati. yatheva hi atthabyañjanasamudāye ‘‘sutta’’nti vohāro, evaṃ suttasamudāye āgamavohāroti. paṭiccasamuppādādinipuṇatthabhāvato <hi rend="bold">nipuṇassa.</hi> āgacchanti attatthaparatthādayo ettha, etena, etasmāti vā <hi rend="bold">āgamo,</hi> uttamaṭṭhena, patthanīyaṭṭhena ca so varoti <pb ed="M" n="1.0027"/> <hi rend="bold">āgamavaro.</hi> apica āgamasammatehi bāhirakapaveditehi bhāratapurāṇakathānarasīhapurāṇakathādīhi varotipi <hi rend="bold">āgamavaro,</hi> tassa. buddhānamanubuddhā <hi rend="bold">buddhānubuddhā,</hi> buddhānaṃ saccapaṭivedhaṃ anugamma paṭividdhasaccā aggasāvakādayo ariyā, tehi atthasaṃvaṇṇanāvasena, guṇasaṃvaṇṇanāvasena ca saṃvaṇṇitoti tathā. atha vā buddhā ca anubuddhā ca, tehi saṃvaṇṇito yathāvuttanayenāti tathā, tassa. sammāsambuddheneva hi tiṇṇampi piṭakānaṃ atthasaṃvaṇṇanākkamo bhāsito, tato paraṃ saṅgāyanādivasena sāvakehīti ācariyā vadanti. vuttañca majjhimāgamaṭṭhakathāya <hi rend="bold">upālisuttavaṇṇanāyaṃ</hi> ‘‘veyyākaraṇassāti vitthāretvā atthadīpakassa. bhagavatā hi abyākataṃ tantipadaṃ nāma natthi, sabbesaṃyeva attho kathito’’ti (ma॰ ni॰ aṭṭha॰ 3.76). <hi rend="bold">saddhāvahaguṇassā</hi>ti buddhādīsu pasādāvahaguṇassa. nanu ca sabbampi buddhavacanaṃ tepiṭakaṃ saddhāvahaguṇameva, atha kasmā ayamaññasādhāraṇaguṇena thomitoti? sātisayato imassa tagguṇasampannattā. ayañhi āgamo brahmajālādīsu sīladiṭṭhādīnaṃ anavasesaniddesādivasena, mahāpadānādīsu (dī॰ ni॰ 2.3) purimabuddhānampi guṇaniddesādivasena, pāthikasuttādīsu (dī॰ ni॰ 3.1.4) titthiye madditvā appaṭivattiyasīhanādanadanādivasena, anuttariyasuttādīsu visesato buddhaguṇavibhāvanena ratanattaye sātisayaṃ saddhaṃ āvahatīti.</p>

<p rend="bodytext">evaṃ saṃvaṇṇetabbadhammassa abhitthavanampi katvā idāni saṃvaṇṇanāya sampati vakkhamānāya āgamanavisuddhiṃ dassetuṃ <hi rend="bold">‘‘atthappakāsanattha’’</hi>ntiādimāha. imāya hi gāthāya saṅgītittayamāruḷhadīghāgamaṭṭhakathātova sīhaḷabhāsāmattaṃ vinā ayaṃ vakkhamānasaṃvaṇṇanā āgatā, nāññato, tadeva kāraṇaṃ katvā vattabbā, nāññanti attano saṃvaṇṇanāya āgamanavisuddhiṃ dasseti. aparo nayo – paramanipuṇagambhīraṃ buddhavisayamāgamavaraṃ attano baleneva vaṇṇayissāmīti aññehi vattumpi asakkuṇeyyattā saṃvaṇṇanānissayaṃ dassetumāha <hi rend="bold">‘‘atthappakāsanattha’’</hi>ntiādi. imāya hi pubbācariyānubhāvaṃ nissāyeva tassa atthaṃ vaṇṇayissāmīti attano saṃvaṇṇanānissayaṃ dasseti. tattha <hi rend="bold">‘‘atthappakāsanattha’’</hi>nti pāṭhattho, sabhāvattho, ñeyyattho, pāṭhānurūpattho, tadanurūpattho, sāvasesattho, nivarasesattho, nītattho, neyyatthotiādinā <pb ed="M" n="1.0028"/><pb ed="V" n="1.0025"/> anekappakārassa atthassa pakāsanatthāya, pakāsanāya vā. gāthābandhasampattiyā dvibhāvo. attho kathīyati etāyāti atthakathā, sāyeva <hi rend="bold">aṭṭhakathā</hi> ttha-kārassa ṭṭha-kāraṃ katvā yathā ‘‘dukkhassa pīḷanaṭṭho’’ti (paṭi॰ ma॰ 1.17; 2.8), ayañca sasaññogavidhi ariyājātibhāvato. akkharacintakāpi hi ‘‘tathānaṃṭṭha yuga’’nti lakkhaṇaṃ vatvā idamevudāharanti.</p>

<p rend="gatha1">yāya’tthamabhivaṇṇenti, byañjanatthapadānugaṃ.</p>

<p rend="gathalast">nidānavatthusambandhaṃ, esā aṭṭhakathā matā..</p>

<p rend="bodytext"><hi rend="bold">ādito</hi>tiādimhi paṭhamasaṅgītiyaṃ. chaḷabhiññatāya paramena cittavasībhāvena samannāgatattā, jhānādīsu pañcavasitā sabbhāvato ca <hi rend="bold">vasino,</hi> therā mahākassapādayo, tesaṃ <hi rend="bold">satehi pañcahi.</hi> <hi rend="bold">yā saṅgītā</hi>ti yā aṭṭhakathā atthaṃ pakāsetuṃ yuttaṭṭhāne ‘‘ayametassa attho, ayametassa attho’’ti saṅgahetvā vuttā. <hi rend="bold">anusaṅgītā ca pacchāpī</hi>ti na kevalaṃ paṭhamasaṅgītiyameva, atha kho pacchā dutiyatatiyasaṅgītīsupi. na ca pañcahi vasisatehi ādito saṅgītāyeva, api tu yasattherādīhi anusaṅgītā cāti saha samuccayena attho veditabbo. samuccayadvayañhi paccekaṃ kiriyākālaṃ samuccinoti.</p>

<p rend="bodytext">atha porāṇaṭṭhakathāya vijjamānāya kimetāya adhunā puna katāya saṃvaṇṇanāyāti punaruttiyā, niratthakatāya ca dosaṃ samanussaritvā taṃ pariharanto <hi rend="bold">‘‘sīhaḷadīpa’’</hi>ntiādimāha. taṃ pariharaṇeneva hi imissā saṃvaṇṇanāya nimittaṃ dasseti. tattha sīhaṃ lāti gaṇhātīti <hi rend="bold">sīhaḷo</hi> la-kārassa ḷa-kāraṃ katvā yathā ‘‘garuḷo’’ti. tasmiṃ vaṃse ādipuriso sīhakumāro, tabbaṃsajātā pana tambapaṇṇidīpe khattiyā, sabbepi ca janā taddhitavasena, sadisavohārena vā sīhaḷā, tesaṃ nivāsadīpopi taddhitavasena, ṭhānīnāmena vā ‘‘sīhaḷo’’ti veditabbo. jalamajjhe dippati, dvidhā vā āpo ettha sandatīti dipo, soyeva <hi rend="bold">dīpo,</hi> bhedāpekkhāya tesaṃ dīpoti tathā. <hi rend="bold">pana</hi>saddo arucisaṃsūcane, tena kāmañca sā saṅgītittayamāruḷhā, tathāpi puna evaṃbhūtāti aruciyabhāvaṃ saṃsūceti. tadatthasambandhatāya pana purimagāthāya ‘‘kāmañca saṅgītā <pb ed="M" n="1.0029"/> anusaṅgītā cā’’ti sānuggahatthayojanā sambhavati. aññatthāpi hi tathā dissatīti. <hi rend="bold">ābhatā</hi>ti jambudīpato ānītā. <hi rend="bold">athā</hi>ti saṅgītikālato pacchā, evaṃ sati ābhatapadena sambandho. <hi rend="bold">athā</hi>ti vā mahāmahindattherenābhatakālato pacchā, evaṃ sati ṭhapitapadena sambandho. sā hi dhammasaṅgāhakattherehi paṭhamaṃ tīṇi piṭakāni saṅgāyitvā tassa atthasaṃvaṇṇanānurūpeneva vācanāmaggaṃ <pb ed="V" n="1.0026"/> āropitattā tisso saṅgītiyo āruḷhāyeva, tato pacchā ca mahāmahindattherena tambapaṇṇidīpamābhatā, pacchā pana tambapaṇṇiyehi mahātherehi nikāyantaraladdhisaṅkarapariharaṇatthaṃ <hi rend="bold">sīhaḷabhāsāya ṭhapitā</hi>ti. ācariyadhammapālatthero pana pacchimasambandhameva duddasattā pakāseti. tathā <hi rend="bold">‘‘dīpavāsīnamatthāyā’’</hi>ti idampi ‘‘ṭhapitā’’ti ca ‘‘apanetvā āropento’’ti ca etehi padehi sambajjhitabbaṃ. ekapadampi hi āvuttiyādinayehi anekatthasambandhamupagacchati. purimasambandhena cettha sīhaḷadīpavāsīnamatthāya nikāyantaraladdhisaṅkarapariharaṇena sīhaḷabhāsāya ṭhapitāti tambapaṇṇiyattherehi ṭhapanapayojanaṃ dasseti. pacchimasambandhena pana imāya saṃvaṇṇanāya jambudīpavāsīnaṃ, aññadīpavāsīnañca atthāya sīhaḷabhāsāpanayanassa, tantinayānucchavikabhāsāropanassa ca payojananti. mahāissariyattā <hi rend="bold">mahindo</hi>ti rājakumārakāle nāmaṃ, pacchā pana guṇamahantatāya <hi rend="bold">mahāmahindo</hi>ti vuccati. <hi rend="bold">sīhaḷabhāsā</hi> nāma anekakkharehi ekatthassāpi voharaṇato paresaṃ voharituṃ atidukkarā kañcukasadisā sīhaḷānaṃ samudāciṇṇā bhāsā.</p>

<p rend="bodytext">evaṃ hotu porāṇaṭṭhakathāya, adhunā kariyamānā pana aṭṭhakathā kathaṃ karīyatīti anuyoge sati imissā aṭṭhakathāya karaṇappakāraṃ dassetumāha <hi rend="bold">‘‘apanetvānā’’</hi>tiādi. tattha tato mūlaṭṭhakathāto sīhaḷabhāsaṃ apanetvā potthake anāropitabhāvena niraṅkaritvāti sambandho, etena ayaṃ vakkhamānā aṭṭhakathā saṅgītittayamāropitāya mūlaṭṭhakathāya sīhaḷabhāsāpanayanamattamaññatra atthato saṃsandati ceva sameti ca yathā ‘‘gaṅgodakena yamunodaka’’nti dasseti. <hi rend="bold">‘‘manorama’’</hi> miccādīni ‘‘bhāsa’’nti etassa sabhāvaniruttibhāvadīpakāni visesanāni. sabhāvaniruttibhāvena hi paṇḍitānaṃ manaṃ ramayatīti <hi rend="bold">manoramā.</hi> tanoti atthametāya, tanīyati vā atthavasena vivarīyati, vaṭṭato vā satte tāreti<pb ed="M" n="1.0030"/>, nānātthavisayaṃ vā kaṅkhaṃ taranti etāyāti <hi rend="bold">tanti,</hi> pāḷi. tassā nayasaṅkhātāya gatiyā chaviṃ chāyaṃ anugatāti <hi rend="bold">tantinayānucchavikā.</hi> asabhāvaniruttibhāsantarasaṃkiṇṇadosavirahitatāya <hi rend="bold">vigatadosā,</hi> tādisaṃ sabhāvaniruttibhūtaṃ –</p>

<p rend="gatha1">‘‘sā māgadhī mūlabhāsā, narā yāyā’dikappikā.</p>

<p rend="gathalast">brahmāno cassutālāpā, sambuddhā cāpi bhāsare’’ti.. –</p>

<p rend="unindented">vuttaṃ pāḷigatibhāsaṃ potthake likhanavasena āropentoti attho, iminā saddadosābhāvamāha.</p>

<p rend="bodytext"><hi rend="bold">samayaṃ</hi> <pb ed="V" n="1.0027"/> <hi rend="bold">avilomento</hi>ti siddhantamavirodhento, iminā pana atthadosābhāvamāha. aviruddhattā eva hi te theravādāpi idha pakāsayissanti. kesaṃ pana samayanti āha <hi rend="bold">‘‘therāna’’</hi>ntiādi, etena rāhulācariyādīnaṃ jetavanavāsīabhayagirivāsīnikāyānaṃ samayaṃ nivatteti. thirehi sīlasutajhānavimuttisaṅkhātehi guṇehi samannāgatāti <hi rend="bold">therā.</hi> yathāha ‘‘cattārome bhikkhave therakaraṇā dhammā. katame cattāro? idha bhikkhave bhikkhu sīlavā hotī’’tiādi (a॰ ni॰ 4.22). apica saccadhammādīhi thirakaraṇehi samannāgatattā <hi rend="bold">therā.</hi> yathāha dhammarājā dhammapade –</p>

<p rend="gatha1">‘‘yamhi saccañca dhammo ca, ahiṃsā saṃyamo damo.</p>

<p rend="gathalast">sa ve vantamalo dhīro, <hi rend="bold">‘thero’</hi>iti pavuccatī’’ti.. (dha॰ pa॰ 260).</p>

<p rend="unindented">tesaṃ. mahākassapattherādīhi āgatā ācariyaparamparā theravaṃso, tappariyāpannā hutvā āgamādhigamasampannattā paññāpajjotena tassa samujjalanato taṃ pakārena dīpenti, tasmiṃ vā padīpasadisāti <hi rend="bold">theravaṃsapadipā.</hi> vividhena ākārena nicchīyatīti <hi rend="bold">vinicchayo,</hi> gaṇṭhiṭṭhānesu khīlamaddanākārena pavattā vimaticchedanīkathā, suṭṭhu nipuṇo saṇho vinicchayo etesanti <hi rend="bold">sunipuṇavinicchayā.</hi> atha vā vinicchinotīti <hi rend="bold">vinicchayo,</hi> yathāvuttavisayaṃ ñāṇaṃ, suṭṭhu nipuṇo cheko vinicchayo etesanti <hi rend="bold">sunipuṇavinicchayā.</hi> mahāmeghavane ṭhito vihāro <hi rend="bold">mahāvihāro,</hi> yo satthu mahābodhinā virocati, tasmiṃ vasanasīlā <hi rend="bold">mahāvihāravāsino</hi><pb ed="M" n="1.0031"/>, tādisānaṃ samayaṃ avilomentoti attho, etena mahākassapāditheraparamparāgato, tatoyeva aviparito saṇhasukhumo vinicchayoti mahāvihāravāsīnaṃ samayassa pamāṇabhūtataṃ puggalādhiṭṭhānavasena dasseti.</p>

<p rend="bodytext"><hi rend="bold">hitvā punappunabhatamattha</hi>nti ekattha vutampi puna aññattha ābhatamatthaṃ punaruttibhāvato, ganthagarukabhāvato ca cajitvā tassa āgamavarassa atthaṃ pakāsayissāmīti attho.</p>

<p rend="bodytext">evaṃ karaṇappakārampi dassetvā ‘‘dīpavāsīnamatthāyā’’ti vuttappayojanato aññampi saṃvaṇṇanāya payojanaṃ dassetuṃ <hi rend="bold">‘‘sujanassa cā’’</hi>tiādimāha. tattha <hi rend="bold">sujanassa cā</hi>ti <hi rend="bold">ca</hi>-saddo samuccayattho, tena na kevalaṃ jambudīpavāsīnameva atthāya, atha kho sādhujanatosanatthañcāti samuccinoti. teneva ca tambapaṇṇidīpavāsīnampi atthāyāti ayamattho siddho hoti uggahaṇādisukaratāya tesampi bahūpakārattā. <hi rend="bold">ciraṭṭhitatthañcā</hi>ti etthāpi <hi rend="bold">ca</hi>-saddo na kevalaṃ tadubhayatthameva, api tu tividhassāpi sāsanadhammassa, pariyattidhammassa vā pañcavassasahassaparimāṇaṃ <pb ed="V" n="1.0028"/> cirakālaṃ ṭhitatthañcāti samuccayatthameva dasseti. pariyattidhammassa hi ṭhitiyā paṭipattidhammapaṭivedhadhammānampi ṭhiti hoti tasseva tesaṃ mūlabhāvato. pariyattidhammo pana sunikkhittena padabyañjanena, tadatthena ca ciraṃ sammā patiṭṭhāti, saṃvaṇṇanāya ca padabyañjanaṃ aviparītaṃ sunikkhittaṃ, tadatthopi aviparīto sunikkhitto hoti, tasmā saṃvaṇṇanāya aviparītassa padabyañjanassa, tadatthassa ca sunikkhittassa upāyabhāvamupādāya vuttaṃ <hi rend="bold">‘‘ciraṭṭhitatthañca dhammassā’’</hi>ti. vuttañhetaṃ bhagavatā –</p>

<p rend="bodytext">‘‘dveme bhikkhave dhammā saddhammassa ṭhitiyā asammosāya anantaradhānāya saṃvattanti. katame dve? sunikkhittañca padabyañjanaṃ, attho ca sunīto, ime kho…pe॰… saṃvattantī’’tiādi (a॰ ni॰ 2.21).</p>

<p rend="bodytext">evaṃ payojanampi dassetvā vakkhamānāya saṃvaṇṇanāya mahattapariccāgena ganthagarukabhāvaṃ pariharitumāha <hi rend="bold">‘‘sīlakathā’’</hi>tiādi. tathā hi vuttaṃ ‘‘na taṃ vicarayissāmī’’ti. aparo nayo – yadaṭṭhakathaṃ kattukāmo, tadekadesabhāvena visuddhimaggo gahetabboti kathikānaṃ upadesaṃ karonto <pb ed="M" n="1.0032"/> tattha vicāritadhamme uddesavasena dassetumāha <hi rend="bold">‘‘sīlakathā’’</hi>tiādi. tattha <hi rend="bold">sīlakathā</hi>ti cārittavārittādivasena sīlavitthārakathā. <hi rend="bold">dhutadhammā</hi>ti piṇḍapātikaṅgādayo terasa kilesadhunanakadhammā. <hi rend="bold">kammaṭṭhānānī</hi>ti bhāvanāsaṅkhātassa yogakammassa pavattiṭṭhānattā kammaṭṭhānanāmāni dhammajātāni. tāni pana pāḷiyamāgatāni aṭṭhatiṃ seva na gahetabbāni, atha kho aṭṭhakathāyamāgatānipi dveti ñāpetuṃ <hi rend="bold">‘‘sabbānipī’’</hi>ti vuttaṃ. <hi rend="bold">cari yāvidhānasahito</hi>ti rāgacaritādīnaṃ sabhāvādividhānena saha pavatto, idaṃ pana <hi rend="bold">‘‘jhānasamāpattivitthāro’’</hi>ti imassa visesanaṃ. ettha ca rūpāvacarajjhānāni <hi rend="bold">jhānaṃ,</hi> arūpāvacarajjhānāni <hi rend="bold">samāpatti. </hi> tadubhayampi vā paṭiladdhamattaṃ <hi rend="bold">jhānaṃ,</hi> samāpajjanavasībhāvappattaṃ <hi rend="bold">samāpatti.</hi> apica tadapi ubhayaṃ <hi rend="bold">jhāna</hi>meva, phalasamāpattinirodhasamāpattiyo pana <hi rend="bold">samāpatti,</hi> tāsaṃ vitthāroti attho.</p>

<p rend="bodytext">lokiyalokuttarabhedānaṃ channampi abhiññānaṃ gahaṇatthaṃ <hi rend="bold">‘‘sabbā ca abhiññāyo’’</hi>ti vuttaṃ. ñāṇavibhaṅgādīsu (vibha॰ 751) āgatanayena ekavidhādinā bhedena paññāya saṅkalayitvā sampiṇḍetvā, gaṇetvā vā vinicchayanaṃ <hi rend="bold">paññāsaṅkalanavinicchayo. </hi> <hi rend="bold">ariyānī</hi>ti buddhādīhi ariyehi paṭivijjhitabbattā, ariyabhāvasādhakattā vā ariyāni uttarapadalopena. avitathabhāvena vā araṇīyattā, avagantabbattā <hi rend="bold">ariyāni,</hi> ‘‘saccānī’’timassa visesanaṃ.</p>

<p rend="bodytext">hetādipaccayadhammānaṃ <pb ed="V" n="1.0029"/> hetupaccayādibhāvena paccayuppannadhammānamupakārakatā <hi rend="bold">paccayākāro,</hi> tassa desanā tathā, paṭiccasamuppādakathāti attho. sā pana nikāyantaraladdhisaṅkararahitatāya suṭṭhu parisuddhā, ghanavinibbhogassa ca sudukkaratāya nipuṇā, ekattādinayasahitā ca tattha vicāritāti āha <hi rend="bold">‘‘suparisuddhanipuṇanayā’’</hi>ti. padattayampi hetaṃ paccayākāradesanāya visesanaṃ. paṭisambhidādīsu āgatanayaṃ avissajjitvāva vicāritattā avimutto tantimaggo yassāti <hi rend="bold">avimuttatanti maggā. maggo</hi>ti cettha pāḷisaṅkhāto upāyo taṃtadatthānaṃ avabodhassa, saccapaṭivedhassa vā upāyabhāvato. pabandho vā dīghabhāvena pakatimaggasadisattā, idaṃ pana <hi rend="bold">‘‘vipassanā, bhāvanā’’</hi>ti padadvayassa visesanaṃ.</p>

<p rend="bodytext"><hi rend="bold">iti</hi> <pb ed="M" n="1.0033"/> <hi rend="bold">pana sabba</hi>nti ettha <hi rend="bold">iti</hi>-saddo parisamāpane yathāuddiṭṭhauddesassa pariniṭṭhitattā, ettakaṃ sabbanti attho. <hi rend="bold">panā</hi>ti vacanālaṅkāramattaṃ visuṃ atthābhāvato. padatthasaṃkiṇṇassa, vattabbassa ca avuttassa avasesassa abhāvato suviññeyyabhāvena <hi rend="bold">suparisuddhaṃ,</hi> ‘‘sabba’’nti iminā sambandho, bhāvanapuṃsakaṃ vā etaṃ ‘‘vutta’’nti iminā sambajjhanato. <hi rend="bold">bhiyyo</hi>ti atirekaṃ, ativitthāranti attho, etena padatthamattameva vicārayissāmīti dasseti. etaṃ sabbaṃ idha aṭṭhakathāya na vicārayissāmi punaruttibhāvato, ganthagarukabhāvato cāti adhippāyo. <hi rend="bold">vicarayissāmī</hi>ti ca gāthābhāvato na vuddhibhāvoti daṭṭhabbaṃ.</p>

<p rend="bodytext">evampi esa visuddhimaggo āgamānamatthaṃ na pakāseyya, atha sabbopeso idha vicāritabboyevāti codanāya tathā avicāraṇassa ekantakāraṇaṃ niddhāretvā taṃ pariharanto <hi rend="bold">‘‘majjhe visuddhimaggo’’</hi>tiādimāha. tattha <hi rend="bold">majjhe</hi>ti khuddakato aññesaṃ catunnampi āgamānaṃ abbhantare. <hi rend="bold">hi</hi>-saddo kāraṇe, tena yathāvuttaṃ kāraṇaṃ joteti. <hi rend="bold">tatthā</hi>ti tesu catūsu āgamesu. <hi rend="bold">yathābhāsita</hi>nti bhagavatā yaṃ yaṃ desitaṃ, desitānurūpaṃ vā. api ca saṃvaṇṇakehi saṃvaṇṇanāvasena yaṃ yaṃ bhāsitaṃ, bhāsitānurūpantipi attho. <hi rend="bold">iccevā</hi>ti ettha <hi rend="bold">iti</hi>-saddena yathāvuttaṃ kāraṇaṃ nidasseti, imināva kāraṇena, idameva vā kāraṇaṃ manasi sannidhāyāti attho. <hi rend="bold">kato</hi>ti etthāpi ‘‘visuddhimaggo esā’’ti padaṃ kammabhāvena sambajjhati āvuttiyādinayenāti daṭṭhabbaṃ. <hi rend="bold">tampī</hi>ti taṃ visuddhimaggampi ñāṇena gahetvāna. <hi rend="bold">etāyā</hi>ti sumaṅgalavilāsiniyā nāma etāya aṭṭhakathāya. ettha ca ‘‘majjhe ṭhatvā’’ti etena majjhattabhāvadīpanena visesato catunnampi āgamānaṃ sādhāraṇaṭṭhakathā visuddhimaggo, na sumaṅgalavilāsinīādayo viya asādhāraṇaṭṭhakathāti dasseti. avisesato pana vinayābhidhammānampi yathārahaṃ sādhāraṇaṭṭhakathā hotiyeva, tehi sammissatāya ca tadavasesassa khuddakāgamassa <pb ed="V" n="1.0030"/> visesato sādhāraṇā samānāpi taṃ ṭhapetvā catunnameva āgamānaṃ sādhāraṇātveva vuttāti.</p>

<p rend="centre">iti soḷasagāthāvaṇṇanā.</p>

<p rend="centre">ganthārambhakathāvaṇṇanā niṭṭhitā.</p>

<p rend="subsubhead">nidānakathāvaṇṇanā</p>

<p rend="bodytext">evaṃ <pb ed="V" n="1.0031"/><pb ed="M" n="1.0034"/> yathāvuttena vividhena nayena paṇāmādikaṃ pakaraṇārambhavidhānaṃ katvā idāni vibhāgavantānaṃ sabhāvavibhāvanaṃ vibhāgadassanavaseneva suvibhāvitaṃ, suviññāpitañca hotīti paṭhamaṃ tāva vaggasuttavasena vibhāgaṃ dassetuṃ <hi rend="bold">‘‘tattha dīghāgamo nāmā’’</hi>tiādimāha. tattha <hi rend="bold">tatthā</hi>ti ‘‘dīghassa āgamavarassa atthaṃ pakāsayissāmī’’ti yadidaṃ vuttaṃ, tasmiṃ vacane. ‘‘yassa atthaṃ pakāsayissāmī’’ti paṭiññātaṃ, so dīghāgamo nāma vaggasuttavasena evaṃ veditabbo, evaṃ vibhāgoti vā attho. atha vā <hi rend="bold">tatthā</hi>ti ‘‘dīghāgamanissita’’nti yaṃ vuttaṃ, etasmiṃ vacane. yo dīghāgamo vutto, so dīghāgamo nāma vaggasuttavasena. evaṃ vibhajitabbo, edisoti vā attho. ‘‘dīghassā’’tiādinā hi vuttaṃ dūravacanaṃ taṃ-saddena paṭiniddisati viya ‘‘dīghāgamanissita’’nti vuttaṃ āsannavacanampi taṃ-saddena paṭiniddisati attano buddhiyaṃ parammukhaṃ viya parivattamānaṃ hutvā pavattanato. edisesu hi ṭhānesu attano buddhiyaṃ sammukhaṃ vā parammukhaṃ vā parivattamānaṃ yathā tathā vā paṭiniddisituṃ vaṭṭati saddamattapaṭiniddesena atthassāvirodhanato. vaggasuttādīnaṃ nibbacanaṃ parato āvi bhavissati. tayo vaggā yassāti <hi rend="bold">tivaggo.</hi> catuttiṃsa suttāni ettha saṅgayhanti, tesaṃ vā saṅgaho gaṇanā etthāti <hi rend="bold">catuttiṃsasuttasaṅgaho.</hi></p>

<p rend="bodytext">attano saṃvaṇṇanāya paṭhamasaṅgītiyaṃ nikkhittānukkameneva pavattabhāvaṃ dassetuṃ <hi rend="bold">‘‘tassa…pe॰… nidānamādī’’</hi>ti vuttaṃ. ādibhāvo hettha saṅgītikkameneva veditabbo. kasmā pana catūsu āgamesu dīghāgamo paṭhamaṃ saṅgīto, tattha ca sīlakkhandhavaggo paṭhamaṃ nikkhitto, tasmiñca brahmajālasuttaṃ, tatthāpi nidānanti? nāyamanuyogo katthacipi na pavattati sabbattheva vacanakkamamattaṃ paṭicca anuyuñjitabbato. apica saddhāvahaguṇattā dīghāgamova paṭhamaṃ saṅgīto. saddhā hi kusaladhammānaṃ bījaṃ. yathāha ‘‘saddhā bījaṃ tapo vuṭṭhī’’ti (saṃ॰ ni॰ 2.197; su॰ ni॰ 77). saddhāvahaguṇatā cassa heṭṭhā dassitāyeva. kiñca bhiyyo – katipayasuttasaṅgahatāya <pb ed="V" n="1.0032"/> ceva appaparimāṇatāya ca uggahaṇadhāraṇādisukhato paṭhamaṃ saṅgīto. tathā hesa catuttiṃsasuttasaṅgaho, catusaṭṭhibhāṇavāraparimāṇo ca. sīlakathābāhullato pana <hi rend="bold">sīlakkhandhavaggo</hi> paṭhamaṃ nikkhitto. sīlañhi sāsanassa ādi sīlapatiṭṭhānattā sabbaguṇānaṃ<pb ed="M" n="1.0035"/>. tenevāha ‘‘tasmā tiha tvaṃ bhikkhu ādimeva visodhehi kusalesu dhammesu. ko cādi kusalānaṃ dhammānaṃ? sīlañca suvisuddha’’ntiādi (saṃ॰ ni॰ 5.469). sīlakkhandhakathābāhullato hi so ‘‘sīlakkhandhavaggo’’ti vutto. diṭṭhiviniveṭhanakathābhāvato pana suttantapiṭakassa niravasesadiṭṭhivibhajanaṃ <hi rend="bold">brahmajālasuttaṃ</hi> paṭhamaṃ nikkhittanti veditabbaṃ. tepiṭake hi buddhavacane brahmajālasadisaṃ diṭṭhigatāni niggumbaṃ nijjaṭaṃ katvā vibhattasuttaṃ natthi. <hi rend="bold">nidānaṃ</hi> pana paṭhamasaṅgītiyaṃ mahākassapattherena puṭṭhena āyasmatā ānandena desakālādinidassanatthaṃ paṭhamaṃ nikkhittanti. tenāha <hi rend="bold">‘‘brahmajālassāpī’’</hi>tiādi. tattha ca <hi rend="bold">‘‘āyasmatā’’</hi>tiādinā desakaṃ niyameti, <hi rend="bold">paṭhamasaṅgītikāle</hi>ti pana kālanti, ayamattho upari āvi bhavissati.</p>

<p rend="subhead">paṭhamamahāsaṅgītikathāvaṇṇanā</p>

<p rend="bodytext">idāni ‘‘paṭhamamahāsaṅgītikāle’’ti vacanappasaṅgena taṃ paṭhamamahāsaṅgītiṃ dassento, yassaṃ vā paṭhamamahāsaṅgītiyaṃ nikkhittānukkamena saṃvaṇṇanaṃ kattukāmattā taṃ vibhāvento tassā tantiyā āruḷhāyapi idha vacane kāraṇaṃ dassetuṃ <hi rend="bold">‘‘paṭhamamahāsaṅgīti nāma cesā’’</hi>tiādimāha. ettha hi <hi rend="bold">kiñcāpi…pe॰… māruḷhā</hi>ti etena nanu sā saṅgītikkhandhake tantimāruḷhā, kasmā idha puna vuttā, yadi ca vuttā assa niratthakatā, ganthagarutā ca siyāti codanālesaṃ dasseti. <hi rend="bold">‘‘nidāna…pe॰… veditabbā’’</hi>ti pana etena nidānakosallatthabhāvato yathāvuttadosatā na siyāti visesakāraṇadassanena pariharati. ‘‘paṭhamamahāsaṅgīti nāma cesā’’ti ettha <hi rend="bold">ca</hi>-saddo īdisesu ṭhānesu vattabbasampiṇḍanattho. tena hi paṭhamamahāsaṅgītikāle vuttaṃ nidānañca ādi, esā ca paṭhamamahāsaṅgīti nāma evaṃ veditabbāti imamatthaṃ sampiṇḍeti. upaññāsattho vā <hi rend="bold">ca</hi>-saddo, upaññāsoti ca vākyārambho vuccati. esā hi ganthakārānaṃ pakati, yadidaṃ kiñci vatvā puna aparaṃ vattumārabhantānaṃ ca-saddapayogo. yaṃ pana vajirabuddhittherena vuttaṃ ‘‘ettha ca-saddo atirekattho, tena aññāpi atthīti dīpetī’’ti (vajira ṭī॰ bāhiranidānakathāvaṇṇanā), tadayuttameva. na hettha ca-saddena tadattho viññāyati. yadi cettha tadatthadassanatthameva ca-kāro adhippeto siyā, evaṃ sati so na kattabboyeva paṭhamasaddeneva aññāsaṃ dutiyādisaṅgītīnampi <pb ed="M" n="1.0036"/> atthibhāvassa dassitattā. dutiyādimupādāya hi paṭhamasaddapayogo <pb ed="V" n="1.0033"/> dīghādimupādāya rassādisaddapayogo viya. yathāpaccayaṃ tattha tattha desitattā, paññattattā ca vippakiṇṇānaṃ dhammavinayānaṃ saṅgahetvā gāyanaṃ kathanaṃ <hi rend="bold">saṅgīti,</hi> etena taṃ taṃ sikkhāpadānaṃ, taṃtaṃsuttānañca ādipariyosānesu, antarantarā ca sambandhavasena ṭhapitaṃ saṅgītikārakavacanaṃ saṅgahitaṃ hoti. mahāvisayattā, pūjitattā ca mahatī saṅgīti <hi rend="bold">mahāsaṅgīti,</hi> paṭhamā mahāsaṅgīti <hi rend="bold">paṭhamamahāsaṅgīti. kiñcāpī</hi>ti anuggahattho, tena pāḷiyampi sā saṅgītimāruḷhāvāti anuggahaṃ karoti, evampi tatthāruḷhamattena idha sotūnaṃ nidānakosallaṃ na hotīti <hi rend="bold">pana</hi>-saddena aruciyatthaṃ dasseti. nidadāti desanaṃ desakālādivasena aviditaṃ viditaṃ katvā nidassetīti <hi rend="bold">nidānaṃ,</hi> tasmiṃ <hi rend="bold">kosallaṃ,</hi> tadatthāyāti attho.</p>

<p rend="bodytext">idāni taṃ vitthāretvā dassetuṃ <hi rend="bold">‘‘dhammacakkapavattanañhī’’</hi>tiādi vuttaṃ. tattha sattānaṃ dassanānuttariyasaraṇādipaṭilābhahetubhūtāsu vijjamānāsupi aññāsu bhagavato kiriyāsu ‘‘buddho bodheyya’’nti (bu॰ vaṃ॰ aṭṭha॰ abbhantaranidāna 1; cariyā॰ aṭṭha॰ pakiṇṇakakathā; udāna aṭṭha॰ 18) paṭiññāya anulomanato vineyyānaṃ maggaphaluppattihetubhūtā kiriyāva nippariyāyena buddhakiccaṃ nāmāti taṃ sarūpato dassetuṃ <hi rend="bold">‘‘dhammacakkappavattanañhi…pe॰… vinayanā’’</hi>ti vuttaṃ. dhammacakkappavattanato pana pubbabhāge bhagavatā bhāsitaṃ suṇantānampi vāsanābhāgiyameva jātaṃ, na sekkhabhāgiyaṃ, na nibbedhabhāgiyaṃ tapussabhallikānaṃ saraṇadānaṃ viya. esā hi dhammatā, tasmā tameva mariyādabhāvena vuttanti veditabbaṃ. saddhindriyādi dhammoyeva pavattanaṭṭhena cakkanti <hi rend="bold">dhammacakkaṃ.</hi> atha vā <hi rend="bold">cakka</hi>nti āṇā, dhammato anapetattā dhammañca taṃ cakkañcāti <hi rend="bold">dhammacakkaṃ.</hi> dhammena ñāyena cakkantipi <hi rend="bold">dhammacakkaṃ.</hi> vuttañhi paṭisambhidāyaṃ –</p>

<p rend="bodytext">‘‘dhammañca pavatteti cakkañcāti dhammacakkaṃ. cakkañca pavatteti dhammañcāti dhammacakkaṃ, dhammena pavattetīti dhammacakkaṃ, dhammacariyāya pavattetīti dhammacakka’’ntiādi (paṭi॰ ma॰ 2.40, 41).</p>

<p rend="bodytext">tassa pavattanaṃ tathā. <hi rend="bold">pavattana</hi>nti ca pavattayamānaṃ, pavattitanti paccuppannātītavasena dvidhā attho. yaṃ sandhāya aṭṭhakathāsu vuttaṃ ‘‘dhammacakkapavattanasuttantaṃ <pb ed="M" n="1.0037"/> desento dhammacakkaṃ pavatteti nāma, aññāsikoṇḍaññattherassa maggaphalādhigatato paṭṭhāya pavattitaṃ nāmā’’ti (saṃ॰ ni॰ aṭṭha॰ 3.5.1081-1088; paṭi॰ ma॰ aṭṭha॰ 2.2.40). idha pana paccuppannavaseneva attho yutto. <hi rend="bold">yāvā</hi>ti paricchedatthe nipāto, subhaddassa nāma paribbājakassa vinayanaṃ <pb ed="V" n="1.0034"/> antoparicchedaṃ katvāti abhividhivasena attho veditabbo. tañhi bhagavā parinibbānamañce nipannoyeva vinesīti. kataṃ pariniṭṭhāpitaṃ buddhakiccaṃ yenāti tathā, tasmiṃ. katabuddhakicce bhagavati lokanāthe parinibbuteti sambandho, etena buddhakattabbassa kiccassa kassacipi asesitabhāvaṃ dīpeti. tatoyeva hi bhagavā parinibbutoti. nanu ca sāvakehi vinītāpi vineyyā bhagavatāyeva vinītā nāma. tathā hi sāvakabhāsitaṃ suttaṃ ‘‘buddhabhāsita’’nti vuccati. sāvakavineyyā ca na tāva vinītā, tasmā ‘‘katabuddhakicce’’ti na vattabbanti? nāyaṃ doso tesaṃ vinayanupāyassa sāvakesu ṭhapitattā. tenevāha –</p>

<p rend="bodytext">‘‘na tāvāhaṃ pāpima parinibbāyissāmi, yāva me bhikkhū na sāvakā bhavissanti viyattā vinītā visāradā bahussutā dhammadharā…pe॰… uppannaṃ parappavādaṃ saha dhammena suniggahitaṃ niggahetvā sapāṭihāriyaṃ dhammaṃ desessantī’’tiādi (dī॰ ni॰ 2.168; udā॰ 51).</p>

<p rend="bodytext">‘‘kusinārāya’’ntiādinā bhagavato parinibbutadesakālavisesavacanaṃ ‘‘aparinibbuto bhagavā’’ti gāhassa micchābhāvadassanatthaṃ, loke jātasaṃvaddhādibhāvadassanatthañca. tathā hi manussabhāvassa supākaṭakaraṇatthaṃ mahābodhisattā carimabhave dārapariggahādīnipi karontīti. <hi rend="bold">kusinārāya</hi>nti evaṃ nāmake nagare. tañhi nagaraṃ kusahatthaṃ purisaṃ dassanaṭṭhāne māpitattā ‘‘kusināra’’nti vuccati, samīpatthe cetaṃ bhummaṃ. <hi rend="bold">upavattane mallānaṃ sālavane</hi>ti tassa nagarassa upavattanabhūte mallarājūnaṃ sālavane. tañhi sālavanaṃ nagaraṃ pavisitukāmā uyyānato upacca vattanti gacchanti etenāti <hi rend="bold">upavattanaṃ.</hi> yathā hi anurādhapurassa dakkhiṇapacchimadisāyaṃ thūpārāmo, evaṃ taṃ uyyānaṃ kusinārāya dakkhiṇapacchimadisāyaṃ hoti. yathā ca thūpārāmato dakkhiṇadvārena nagaraṃ pavisanamaggo pācīnamukho gantvā uttarena nivattati, evaṃ uyyānato sālapanti pācīnamukhā gantvā uttarena nivattā, tasmā taṃ ‘‘upavattana’’nti vuccati. apare pana <pb ed="M" n="1.0038"/> ‘‘taṃ sālavanamupagantvā mittasuhajje apaloketvā nivattanato upavattananti pākaṭaṃ jātaṃ kirā’’ti vadanti. <hi rend="bold">yamakasālānamantare</hi>ti yamakasālānaṃ vemajjhe. tattha kira bhagavato paññattassa parinibbānamañcassa sīsabhāge ekā sālapanti hoti, pādabhāge ekā. tatrāpi eko taruṇasālo sīsabhāgassa āsanno hoti, eko pādabhāgassa. tasmā ‘‘yamakasālānamantare’’ti vuttaṃ. apica ‘‘yamakasālā nāma mūlakkhandhaviṭapapattehi aññamaññaṃ saṃsibbetvā ṭhitasālā’’tipi mahāaṭṭhakathāyaṃ vuttaṃ. mā iti cando vuccati tassa gatiyā divasassa <pb ed="V" n="1.0035"/> minitabbato, tadā sabbakalāpāripūriyā puṇṇo eva māti <hi rend="bold">puṇṇamā.</hi> saddavidū pana ‘‘mo sivo candimā cevā’’ti vuttaṃ sakkatabhāsānayaṃ gahetvā okārantampi candimavācaka ma-saddamicchanti. visākhāya yutto puṇṇamā yatthāti <hi rend="bold">visākhāpuṇṇamo,</hi> soyeva divaso tathā, tasmiṃ. paccūsati timiraṃ vināsetīti <hi rend="bold">paccūso,</hi> pati-pubbo usa-saddo rujāyanti hi neruttikā, soyeva samayoti rattiyā pacchimayāmapariyāpanno kālaviseso vuccati, tasmiṃ. visākhāpuṇṇamadivase īdise rattiyā pacchimasamayeti vuttaṃ hoti.</p>

<p rend="bodytext">upādīyate kammakilesehīti <hi rend="bold">upādi,</hi> vipākakkhandhā, kaṭattā ca rūpaṃ. so pana upādi kilesābhisaṅkhāramāranimmathane anossaṭṭho, idha khandhamaccumāranimmathane ossaṭṭhona sesito, tasmā natthi etissā upādisaṅkhāto seso, upādissa vā sesoti katvā <hi rend="bold">‘‘anupādisesā’’</hi>ti vuccati. <hi rend="bold">nibbānadhātū</hi>ti cettha nibbutimattaṃ adhippetaṃ, nibbānañca taṃ sabhāvadhāraṇato dhātu cāti katvā. nibbutiyā hi kāraṇapariyāyena asaṅkhatadhātu tathā vuccati. itthambhūtalakkhaṇe cāyaṃ karaṇaniddeso. anupādisesatāsaṅkhātaṃ imaṃ pakāraṃ bhūtassa pattassa parinibbutassa bhagavato lakkhaṇe nibbānadhātusaṅkhāte atthe tatiyāti vuttaṃ hoti. nanu ca ‘‘anupādisesāyā’’ti nibbānadhātuyāva visesanaṃ hoti, na parinibbutassa bhagavato, atha kasmā taṃ bhagavā pattoti vuttoti? nibbānadhātuyā sahacaraṇato. taṃsahacaraṇena hi bhagavāpi anupādisesabhāvaṃ pattoti vuccati. atha vā anupādisesabhāvasaṅkhātaṃ imaṃ pakāraṃ pattāya nibbānadhātuyā lakkhaṇe sañjānanakiriyāya tatiyātipi vattuṃ yujjati. <hi rend="bold">anupādisesāya nibbānadhātuyā</hi>ti ca anupādisesanibbānadhātu <pb ed="M" n="1.0039"/> hutvāti attho. ‘‘ūnapañcabandhanena pattenā’’ti (pārā॰ 612). ettha hi ūnapañcabandhanapatto hutvāti atthaṃ vadanti. apica nibbānadhātuyā anupādisesāya anupādisesā hutvā bhūtāyātipi yujjati. vuttañhi udānaṭṭhakathāya <hi rend="bold">nandasuttavaṇṇanāyaṃ</hi> ‘‘upaḍḍhullikhitehi kesehīti itthambhūtalakkhaṇe karaṇavacanaṃ vippakatullikhitehi kesehi upalakkhitāti attho’’ti (udā॰ aṭṭha॰ 22) esanayo īdisesu. <hi rend="bold">dhātubhājanadivase</hi>ti jeṭṭhamāsassa sukkapakkhapañcamīdivasaṃ sandhāya vuttaṃ, tañca na ‘‘sannipatitāna’’nti etassa visesanaṃ, ‘‘ussāhaṃ janesī’’ti etassa pana visesanaṃ ‘‘dhātubhājanadivase bhikkhūnaṃ ussāhaṃ janesī’’ti ussāhajananassa kālavasena bhinnādhikaraṇavisesanabhāvato. dhātubhājanadivasato hi purimataradivasesupi bhikkhū sannipatitāti. atha vā <hi rend="bold">‘‘sannipatitāna’’</hi>nti idaṃ kāyasāmaggivasena sannipatanameva sandhāya vuttaṃ, na samāgamanamattena. tasmā ‘‘dhātubhājanadivase’’ti idaṃ ‘‘sannipatitāna’’nti etassa visesanaṃ sambhavati, idañca <hi rend="bold">bhikkhūnaṃ ussāhaṃ janesī</hi>ti ettha <hi rend="bold">‘‘bhikkhūna’’</hi>nti etenapi sambajjhanīyaṃ<pb ed="V" n="1.0036"/>. saṅghassa thero <hi rend="bold">saṅghatthero.</hi> so pana saṅgho kiṃ parimāṇoti āha <hi rend="bold">‘‘sattannaṃ bhikkhusatasahassāna’’</hi>nti. saṅghasaddena hi aviññāyamānassa parimāṇassa viññāpanatthamevetaṃ puna vuttaṃ. saddavidū pana vadanti –</p>

<p rend="gatha1">‘‘samāso ca taddhito ca, vākyatthesu visesakā.</p>

<p rend="gathalast">pasiddhiyantu sāmaññaṃ, telaṃ sugatacīvaraṃ..</p>

<p rend="unindented">tasmā nāmamattabhūtassa saṅghattherassa visesanatthamevetaṃ puna vuttanti, niccasāpekkhatāya ca edisesu samāso yathā ‘‘devadattassa garukula’’nti. niccasāpekkhatā cettha saṅghasaddassa bhikkhusatasahassasaddaṃ sāpekkhattepi aññapadantarābhāvena vākye viya apekkhitabbatthassa gamakattā. ‘‘sattannaṃ bhikkhusatasahassāna’’nti hi etassa saṅghasadde avayavībhāvena sambandho, tassāpi sāmibhāvena therasaddeti. ‘‘sattannaṃ bhikkhusatasahassāna’’nti ca gaṇapāmokkhabhikkhūyeva sandhāya vuttaṃ. tadā hi sannipatitā bhikkhū ettakāti gaṇanapathamatikkantā. tathā hi veḷuvagāme vedanāvikkhambhanato paṭṭhāya ‘‘nacireneva bhagavā parinibbāyissatī’’ti sutvā tato tato āgatesu bhikkhūsu ekabhikkhupi pakkanto nāma natthi. yathāhu –</p>

<p rend="gatha1">‘‘sattasatasahassāni<pb ed="M" n="1.0040"/>, tesu pāmokkhabhikkhavo.</p>

<p rend="gathalast">thero mahākassapova, saṅghatthero tadā ahū’’ti..</p>

<p rend="bodytext">āyasmā mahākassapo anussaranto maññamāno cintayanto hutvā ussāhaṃ janesi, anussaranto maññamāno cintayanto āyasmā mahākassapo ussāhaṃ janesīti vā sambandho. mahantehi sīlakkhandhādīhi samannāgatattā mahanto kassapoti <hi rend="bold">mahākassapo. </hi> apica <hi rend="bold">‘‘mahākassapo’’</hi>ti uruvelakassapo nadīkassapo gayākassapo kumārakassapoti ime khuddānukhuddake there upādāya vuccati. kasmā panāyasmā mahākassapo ussāhaṃ janesīti anuyoge sati taṃ kāraṇaṃ vibhāvento āha <hi rend="bold">‘‘sattāhaparinibbute’’</hi>tiādi. satta ahāni samāhaṭāni <hi rend="bold">sattāhaṃ.</hi> sattāhaṃ parinibbutassa assāti tathā yathā ‘‘acirapakkanto, māsajāto’’ti, antatthaaññapadasamāsoyaṃ, tasmiṃ. bhagavato parinibbānadivasato paṭṭhāya sattāhe vītivatteti vuttaṃ hoti, etassa ‘‘vuttavacana’’nti padena sambandho, tathā <hi rend="bold">‘‘subhaddena vuḍḍhapabbajitenā’’</hi>ti etassapi. tattha <hi rend="bold">subhaddo</hi>ti tassa nāmamattaṃ, vuḍḍhakāle pana pabbajitattā <hi rend="bold">‘‘vuḍḍhapabbajitenā’’</hi>ti vuttaṃ, etena subhaddaparibbājakādīhi taṃ visesaṃ karoti. <hi rend="bold">‘‘alaṃ āvuso’’</hi>tiādinā <pb ed="V" n="1.0037"/> tena vuttavacanaṃ nidasseti. so hi sattāhaparinibbute bhagavati āyasmatā mahākassapattherena saddhiṃ pāvāya kusināraṃ addhānamaggapaṭipannesu pañcamattesu bhikkhusatesu avītarāge bhikkhū antarāmagge diṭṭhaājīvakassa santikā bhagavato parinibbānaṃ sutvā pattacīvarāni chaḍḍetvā bāhā paggayhaṃ nānappakāraṃ paridevante disvā evamāha.</p>

<p rend="bodytext">kasmā pana so evamāhāti? bhagavati āghātena. ayaṃ kireso khandhake āgate <hi rend="bold">ātumāvatthusmiṃ</hi> (mahāva॰ 303) nahāpitapubbako vuḍḍhapabbajito bhagavati kusinārato nikkhamitvā aḍḍhateḷasehi bhikkhusatehi saddhiṃ ātumaṃ gacchante ‘‘bhagavā āgacchatī’’ti sutvā ‘‘āgatakāleyāgudānaṃ karissāmī’’ti sāmaṇerabhūmiyaṃ ṭhite dve putte etadavoca ‘‘bhagavā kira tātā ātumaṃ āgacchati mahatā bhikkhusaṅghena saddhiṃ aḍḍhateḷasehi bhikkhusatehi, gacchatha tumhe tātā, khurabhaṇḍaṃ ādāya nāḷiyā vā pasibbakena vā anugharakaṃ āhiṇḍatha, loṇampi telampi taṇḍulampi khādanīyampi <pb ed="M" n="1.0041"/> saṃharatha, bhagavato āgatassa yāgudānaṃ karissāmī’’ti. te tathā akaṃsu. atha bhagavati ātumaṃ āgantvā bhusāgārakaṃ paviṭṭhe subhaddo sāyanhasamayaṃ gāmadvāraṃ gantvā manusse āmantetvā ‘‘hatthakammamattaṃ me dethā’’ti hatthakammaṃ yācitvā ‘‘kiṃ bhante karomā’’ti vutte ‘‘idañcidañca gaṇhathā’’ti sabbūpakaraṇāni gāhāpetvā vihāre uddhanāni kāretvā ekaṃ kāḷakaṃ kāsāvaṃ nivāsetvā tādisameva pārupitvā ‘‘idaṃ karotha, idaṃ karothā’’ti sabbarattiṃ vicārento satasahassaṃ vissajjetvā bhojjayāguñca madhugoḷakañca paṭiyādāpesi. <hi rend="bold">bhojjayāgu</hi> nāma bhuñjitvā pātabbayāgu, tattha sappimadhuphāṇitamacchamaṃsapupphaphalarasādi yaṃ kiñci khādanīyaṃ nāma atthi, taṃ sabbaṃ pavisati. kīḷitukāmānaṃ sīsamakkhanayoggā hoti sugandhagandhā.</p>

<p rend="bodytext">atha bhagavā kālasseva sarīrapaṭijagganaṃ katvā bhikkhusaṅghaparivuto piṇḍāya carituṃ ātumābhimukho pāyāsi. atha tassa ārocesuṃ ‘‘bhagavā piṇḍāya gāmaṃ pavisati, tayā kassa yāgu paṭiyāditā’’ti. so yathānivatthapāruteheva tehi kāḷakakāsāvehi ekena hatthena dabbiñca kaṭacchuñca gahetvā brahmā viya dakkhiṇaṃ jāṇumaṇḍalaṃ bhūmiyaṃ patiṭṭhapetvā vanditvā ‘‘paṭiggaṇhātu me bhante bhagavā yāgu’’nti āha. tato ‘‘jānantāpi tathāgatā pucchantī’’ti khandhake (mahāva॰ 304) āgatanayena bhagavā pucchitvā ca sutvā ca taṃ vuḍḍhapabbajitaṃ vigarahitvā tasmiṃ vatthusmiṃ akappiyasamādānasikkhāpadaṃ, khurabhaṇḍapariharaṇasikkhāpadañcāti dve sikkhāpadāni paññapetvā ‘‘anekakappakoṭiyo bhikkhave bhojanaṃ pariyesanteheva vītināmitā<pb ed="V" n="1.0038"/>, idaṃ pana tumhākaṃ akappiyaṃ, adhammena uppannaṃ bhojanaṃ imaṃ paribhuñjitvā anekāni attabhāvasahassāni apāyesveva nibbattissanti, apetha mā gaṇhathā’’ti vatvā bhikkhācārābhimukho agamāsi, ekabhikkhunāpi na kiñci gahitaṃ. subhaddo anattamano hutvā ‘‘ayaṃ sabbaṃ jānāmī’’ti āhiṇḍati, sace na gahetukāmo pesetvā ārocetabbaṃ assa, pakkāhāro nāma sabbaciraṃ tiṭṭhanto sattāhamattaṃ tiṭṭheyya, idañca mama yāvajīvaṃ pariyattaṃ assa, sabbaṃ tena nāsitaṃ, ahitakāmo ayaṃ mayha’’nti bhagavati āghātaṃ bandhitvā dasabale dharamāne kiñci vattuṃ <pb ed="M" n="1.0042"/> nāsakkhi. evaṃ kirassa ahosi ‘‘ayaṃ uccā kulā pabbajito mahāpuriso, sace kiñci dharantassa vakkhāmi, mamaṃyeva santajjessatī’’ti.</p>

<p rend="bodytext">svāyaṃ ajja mahākassapattherena saddhiṃ gacchanto ‘‘parinibbuto bhagavā’’ti sutvā laddhassāso viya haṭṭhatuṭṭho evamāha. thero pana taṃ sutvā hadaye pahāraṃ viya, matthake patitasukkhāsaniṃ viya (sukkhāsani viya dī॰ ni॰ aṭṭha॰ 3.232) maññi, dhammasaṃvego cassa uppajji ‘‘sattāhamattaparinibbuto bhagavā, ajjāpissa suvaṇṇavaṇṇaṃ sarīraṃ dharatiyeva, dukkhena bhagavatā ārādhitasāsane nāma evaṃ lahuṃ mahantaṃ pāpaṃ kasaṭaṃ kaṇṭako uppanno, alaṃ kho panesa pāpo vaḍḍhamāno aññepi evarūpe sahāye labhitvā sāsanaṃ osakkāpetu’’nti.</p>

<p rend="bodytext">tato thero cintesi ‘‘sace kho panāhaṃ imaṃ mahallakaṃ idheva pilotikaṃ nivāsetvā chārikāya okirāpetvā nīharāpessāmi, manussā ‘samaṇassa gotamassa sarīre dharamāneyeva sāvakā vivadantī’ti amhākaṃ dosaṃ dassessanti, adhivāsemi tāva. bhagavatā hi desitadhammo asaṅgahitapuppharāsisadiso, tattha yathā vātena pahaṭapupphāni yato vā tato vā gacchanti, evameva evarūpānaṃ vasena gacchante gacchante kāle vinaye ekaṃ dve sikkhāpadāni nassissanti, sutte eko dve pañhāvārā nassissanti, abhidhamme ekaṃ dve bhūmantarāni nassissanti, evaṃ anukkamena mūle naṭṭhe pisācasadisā bhavissāma, tasmā dhammavinayasaṅgahaṃ karissāmi, evaṃ sati daḷhasuttena saṅgahitapupphāni viya ayaṃ dhammavinayo niccalo bhavissati. etadatthañhi bhagavā mayhaṃ tīṇi gāvutāni paccuggamanaṃ akāsi, tīhi ovādehi (saṃ॰ ni॰ 2.149, 150, 151) upasampadaṃ akāsi, kāyato cīvaraparivattanaṃ akāsi, ākāse pāṇiṃ cāletvā candopamapaṭipadaṃ kathento maññeva sakkhiṃ katvā kathesi, tikkhattuṃ sakalasāsanaratanaṃ paṭicchāpesi, mādise bhikkhumhi tiṭṭhamāne ayaṃ pāpo sāsane vaḍḍhiṃ mā alattha, yāva adhammo na dippati, dhammo na paṭibāhiyyati, avinayo na dippati, vinayo na paṭibāhiyyati, adhammavādino na balavanto honti, dhammavādino <pb ed="V" n="1.0039"/> na dubbalā honti, avinayavādino na balavanto honti, vinayavādino na dubbalā honti, tāva dhammañca vinayañca saṅgāyissāmi, tato bhikkhū attano attano pahonakaṃ <pb ed="M" n="1.0043"/> gahetvā kappiyākappiye kathessanti, athāyaṃ pāpo sayameva niggahaṃ pāpuṇissati, puna sīsaṃ ukkhipituṃ na sakkhissati, sāsanaṃ iddhañceva phīttañca bhavissatī’’ti cintetvā so ‘‘evaṃ nāma mayhaṃ cittaṃ uppanna’’nti kassacipi anārocetvā bhikkhusaṅghaṃ samassāsetvā atha pacchā dhātubhājanadivase dhammavinayasaṅgāyanatthaṃ bhikkhūnaṃ ussāhaṃ janesi. tena vuttaṃ ‘‘āyasmā mahākassapo sattāhaparinibbute…pe॰… dhammavinayasaṅgāyanatthaṃ bhikkhūnaṃ ussāhaṃ janesī’’ti.</p>

<p rend="bodytext">tattha <hi rend="bold">ala</hi>nti paṭikkhepavacanaṃ, na yuttanti attho. <hi rend="bold">āvuso</hi>ti paridevante bhikkhū ālapati. <hi rend="bold">mā socitthā</hi>ti citte uppannabalavasokena mā sokamakattha. <hi rend="bold">mā paridevitthā</hi>ti vācāya mā vilāpamakattha. ‘‘paridevanaṃ vilāpo’’ti hi vuttaṃ. asocanādīnaṃ kāraṇamāha <hi rend="bold">‘‘sumuttā’’</hi>tiādinā. <hi rend="bold">tena mahāsamaṇenā</hi>ti nissakke karaṇavacanaṃ, smāvacanassa vā nābyappadeso. <hi rend="bold">‘‘upaddutā’’</hi>ti pade pana kattari tatiyāvasena sambandho. ubhayāpekkhañhetaṃ padaṃ. <hi rend="bold">upaddutā ca homā</hi>ti taṃkālāpekkhavattamānavacanaṃ, ‘‘tadā’’ti seso. atītatthe vā vattamānavacanaṃ, ahumhāti attho. <hi rend="bold">anussaranto</hi> dhammasaṃvegavaseneva, na pana kodhādivasena. dhammasabhāvacintāvasena hi pavattaṃ sahottappañāṇaṃ dhammasaṃvego. vuttañhetaṃ –</p>

<p rend="gatha1">‘‘sabbasaṅkhatadhammesu, ottappākārasaṇṭhitaṃ.</p>

<p rend="gathalast">ñāṇamohitabhārānaṃ, dhammasaṃvegasaññita’’nti.. (sārattha॰ ṭī॰ 1.paṭhamamahāsaṅgītikathāvaṇṇanā).</p>

<p rend="bodytext">aññaṃ ussāhajananakāraṇaṃ dassetuṃ <hi rend="bold">‘‘īdisassā’’</hi>tiādi vuttaṃ. tattha <hi rend="bold">īdisassa ca saṅghasannipātassā</hi>ti sattasatasahassagaṇapāmokkhattherappamukhagaṇanapathātikkantasaṅghasannipātaṃ sandhāya vadati. <hi rend="bold">‘‘ṭhānaṃ kho panetaṃ vijjatī’’</hi>tiādināpi aññaṃ kāraṇaṃ dasseti. tiṭṭhati ettha phalaṃ tadāyattavuttitāyāti <hi rend="bold">ṭhānaṃ,</hi> hetu. <hi rend="bold">kho</hi>ti avadhāraṇe. <hi rend="bold">panā</hi>ti vacanālaṅkāre, etaṃ ṭhānaṃ vijjateva, no na vijjatīti attho. kiṃ pana tanti āha <hi rend="bold">‘‘yaṃ pāpabhikkhū’’</hi>tiādi. <hi rend="bold">ya</hi>nti nipātamattaṃ, kāraṇaniddeso vā, yena ṭhānena antaradhāpeyyuṃ, tadetaṃ ṭhānaṃ vijjatiyevāti. pāpena lāmakena icchāvacarena samannāgatā bhikkhū <hi rend="bold">pāpabhikkhū</hi><pb ed="M" n="1.0044"/>. atīto satthā ettha, etassāti vā <hi rend="bold">atītasatthukaṃ</hi> yathā ‘‘bahukattuko’’ti. padhānaṃ vacanaṃ <hi rend="bold">pāvacanaṃ. pā</hi>-saddo <pb ed="V" n="1.0040"/> cettha nipāto ‘‘pā eva vutyassā’’tiādīsu viya. upasaggapadaṃ vā etaṃ, dīghaṃ katvā pana tathā vuttaṃ yathā ‘‘pāvadatī’’tipi vadanti. <hi rend="bold">pakkha</hi>nti alajjipakkhaṃ. <hi rend="bold">‘‘yāva cā’’</hi>tiādinā saṅgītiyā sāsanaciraṭṭhitikabhāve kāraṇaṃ, sādhakañca dasseti. ‘‘tasmā’’ti hi padamajjhāharitvā ‘‘saṅgāyeyya’’nti padena sambandhanīyaṃ.</p>

<p rend="bodytext">tattha <hi rend="bold">yāva ca dhammavinayo tiṭṭhatī</hi>ti yattakaṃ kālaṃ dhammo ca vinayo ca lajjipuggalesu tiṭṭhati. parinibbānamañcake nipannena bhagavatā mahāparinibbānasutte (dī॰ ni॰ 2.216) vuttaṃ sandhāya <hi rend="bold">‘‘vuttañheta’’</hi>ntiādimāha. <hi rend="bold">hi</hi>-saddo āgamavasena daḷhijotako. <hi rend="bold">desito paññatto</hi>ti dhammopi desito ceva paññatto ca. suttābhidhammasaṅgahitassa hi dhammassa atisajjanaṃ pabodhanaṃ desanā, tasseva pakārato ñāpanaṃ vineyyasantāne ṭhapanaṃ paññāpanaṃ. vinayopi desito ceva paññatto ca. vinayatantisaṅgahitassa hi atthassa atisajjanaṃ pabodhanaṃ desanā, tasseva pakārato ñāpanaṃ asaṅkarato ṭhapanaṃ paññāpanaṃ, tasmā kammadvayampi kiriyādvayena sambajjhanaṃ yujjatīti veditabbaṃ.</p>

<p rend="bodytext"><hi rend="bold">so</hi>ti so dhammo ca vinayo ca. <hi rend="bold">mamaccayenā</hi>ti mama accayakāle. ‘‘bhummatthe karaṇaniddeso’’ti hi akkharacintakā vadanti. hetvatthe vā karaṇavacanaṃ, mama accayahetu tumhākaṃ satthā nāma bhavissatīti attho. vuttañhi mahāparinibbānasuttavaṇṇanāyaṃ ‘‘mayi parinibbute tumhākaṃ satthukiccaṃ sādhessatī’’ti (dī॰ ni॰ aṭṭha॰ 2.216). lakkhaṇavacanañhettha hetvatthasādhakaṃ yathā ‘‘nette ujuṃ gate satī’’ti (a॰ ni॰ 4.70; netti॰ 10.90, 93). idaṃ vuttaṃ hoti – mayā vo ṭhiteneva ‘‘idaṃ lahukaṃ, idaṃ garukaṃ, idaṃ satekicchaṃ, idaṃ atekicchaṃ, idaṃ lokavajjaṃ, idaṃ paṇṇattivajjaṃ, ayaṃ āpatti puggalassa santike vuṭṭhāti, ayaṃ gaṇassa, ayaṃ saṅghassa santike vuṭṭhātī’’ti sattannaṃ āpattikkhandhānaṃ avītikkamanīyatāvasena otiṇṇavatthusmiṃ sakhandhakaparivāro ubhatovibhaṅgo mahāvinayo nāma desito, taṃ sakalampi vinayapiṭakaṃ mayi parinibbute tumhākaṃ satthukiccaṃ sādhessati ‘‘idaṃ vo kattabbaṃ, idaṃ vo na kattabba’’nti kattabbākattabbassa vibhāgena <pb ed="M" n="1.0045"/> anusāsanato. ṭhiteneva ca mayā ‘‘ime cattāro satipaṭṭhānā, cattāro sammappadhānā, cattāro iddhipādā, pañcindriyāni, pañca balāni, satta bojjhaṅgā, ariyo aṭṭhaṅgiko maggo’’ti tena tena vineyyānaṃ ajjhāsayānurūpena pakārena ime sattatiṃsa bodhipakkhiyadhamme vibhajitvā vibhajitvā suttantapiṭakaṃ desitaṃ, taṃ sakalampi suttantapiṭakaṃ mayi parinibbute tumhākaṃ satthukiccaṃ sādhessati taṃtaṃcariyānurūpaṃ sammāpaṭipattiyā anusāsanato, ṭhiteneva ca mayā ‘‘ime <pb ed="V" n="1.0041"/> pañcakkhandhā (dī॰ ni॰ aṭṭha॰ 2.216), dvādasāyatanāni, aṭṭhārasa dhātuyo, cattāri saccāni, bāvīsatindriyāni, nava hetū, cattāro āhārā, satta phassā, satta vedanā, satta saññā, satta cetanā, satta cittāni. tatrāpi ettakā dhammā kāmāvacarā, ettakā rūpāvacarā, ettakā arūpāvacarā, ettakā pariyāpannā, ettakā apariyāpannā, ettakā lokiyā, ettakā lokuttarā’’ti ime dhamme vibhajitvā vibhajitvā abhidhammapiṭakaṃ desitaṃ, taṃ sakalampi abhidhammapiṭakaṃ mayi parinibbute tumhākaṃ satthukiccaṃ sādhessati khandhādivibhāgena ñāyamānaṃ catusaccasambodhāvahattā. iti sabbampetaṃ abhisambodhito yāva parinibbānā pañcacattālīsa vassāni bhāsitaṃ lapitaṃ ‘‘tīṇi piṭakāni, pañca nikāyā, navaṅgāni, caturāsīti dhammakkhandhasahassānī’’ti evaṃ mahappabhedaṃ hoti. imāni caturāsīti dhammakkhandhasahassāni tiṭṭhanti, ahaṃ ekova parinibbāyissāmi, ahañca panidāni ekova ovadāmi anusāsāmi, mayi parinibbute imāni caturāsīti buddhasahassāni tumhe ovadissanti anusāsissanti ovādānusāsanakiccassa nipphādanatoti.</p>

<p rend="bodytext"><hi rend="bold">sāsana</hi>nti pariyattipaṭipattipaṭivedhavasena tividhampi sāsanaṃ, nippariyāyato pana sattatiṃsa bodhipakkhiyadhammā. addhānaṃ gamitumalanti <hi rend="bold">addhaniyaṃ,</hi> addhānagāmi addhānakkhamanti attho. ciraṃ ṭhiti etassāti <hi rend="bold">ciraṭṭhitikaṃ.</hi> idaṃ vuttaṃ hoti – yena pakārena idaṃ sāsanaṃ addhaniyaṃ, tatoyeva ca ciraṭṭhitikaṃ bhaveyya, tena pakārena dhammañca vinayañca yadi panāhaṃ saṅgāyeyyaṃ, sādhu vatāti.</p>

<p rend="bodytext">idāni sammāsambuddhena attano kataṃ anuggahavisesaṃ samanussaritvā cintanākārampi dassento <hi rend="bold">‘‘yañcāhaṃ bhagavatā’’</hi>tiādimāha. tattha ‘‘yañcāha’’nti etassa ‘‘anuggahito, pasaṃsito’’ti etehi sambandho. <hi rend="bold">ya</hi>nti <pb ed="M" n="1.0046"/> yasmā, kiriyāparāmasanaṃ vā etaṃ, tena ‘‘anuggahito, pasaṃsito’’ti ettha anuggahaṇaṃ, pasaṃsanañca parāmasati. ‘‘dhāressasī’’tiādikaṃ pana vacanaṃ bhagavā aññatarasmiṃ rukkhamūle mahākassapattherena paññattasaṅghāṭiyaṃ nisinno taṃ saṅghāṭiṃ padumapupphavaṇṇena pāṇinā antantena parāmasanto āha. vuttañhetaṃ kassapasaṃyutte (saṃ॰ ni॰ 2.154) mahākassapatthereneva ānandattheraṃ āmantetvā kathentena –</p>

<p rend="bodytext">‘‘atha kho āvuso bhagavā maggā okkamma yena aññataraṃ rukkhamūlaṃ tenupasaṅkami, atha khvāhaṃ āvuso paṭapilotikānaṃ saṅghāṭiṃ catugguṇaṃ paññapetvā bhagavantaṃ etadavocaṃ ‘idha bhante bhagavā nisīdatu, yaṃ mamassa dīgharattaṃ hitāya sukhāyā’ti<pb ed="V" n="1.0042"/>. nisīdi kho āvuso bhagavā paññatte āsane, nisajja kho maṃ āvuso bhagavā etadavoca ‘mudukā kho tyāyaṃ kassapa paṭapilotikānaṃ saṅghāṭī’ti. paṭiggaṇhātu me bhante bhagavā paṭapilotikānaṃ saṅghāṭiṃ anukampaṃ upādāyāti. dhāressasi pana me tvaṃ kassapa sāṇāni paṃsukūlāni nibbasanānīti. dhāressāmahaṃ bhante bhagavato sāṇāni paṃsukūlāni nibbasanānīti. so khvāhaṃ āvuso paṭapilotikānaṃ saṅghāṭiṃ bhagavato pādāsiṃ, ahaṃ pana bhagavato sāṇāni paṃsukūlāni nibbasanāni paṭipajji’’nti (saṃ॰ ni॰ 2.154).</p>

<p rend="bodytext">tattha <hi rend="bold">mudukā kho tyāya</hi>nti mudukā kho te ayaṃ. kasmā pana bhagavā evamāhāti? therena saha cīvaraṃ parivattetukāmatāya. kasmā parivattetukāmo jātoti? theraṃ attano ṭhāne ṭhapetukāmatāya. kiṃ sāriputtamoggallānā natthīti? atthi, evaṃ panassa ahosi ‘‘ime na ciraṃ ṭhassanti, ‘kassapo pana vīsavassasatāyuko, so mayi parinibbute sattapaṇṇiguhāyaṃ vasitvā dhammavinayasaṅgahaṃ katvā mama sāsanaṃ pañcavassasahassaparimāṇakālaṃ pavattanakaṃ karissatī’’ti attano naṃ ṭhāne ṭhapesi, evaṃ bhikkhū kassapassa sussusitabbaṃ maññissantī’’ti tasmā evamāha. thero pana yasmā cīvarassa vā pattassa vā vaṇṇe kathite ‘‘imaṃ tumhe gaṇhathā’’ti vacanaṃ cārittameva, tasmā ‘‘paṭiggaṇhātu me bhante bhagavā’’ti āha.</p>

<p rend="bodytext"><hi rend="bold">dhāressasi</hi> <pb ed="M" n="1.0047"/> <hi rend="bold">pana me tvaṃ kassapā</hi>ti kassapa tvaṃ imāni paribhogajiṇṇāni paṃsukūlāni pārupituṃ sakkhissasīti vadati. tañca kho na kāyabalaṃ sandhāya, paṭipattipūraṇaṃ pana sandhāya evamāha. ayañhettha adhippāyo – ahaṃ imaṃ cīvaraṃ puṇṇaṃ nāma dāsiṃ pārupitvā āmakasusāne chaḍḍitaṃ susānaṃ pavisitvā tumbamattehi pāṇakehi samparikiṇṇaṃ te pāṇake vidhunitvā mahāariyavaṃse ṭhatvā aggahesiṃ, tassa me imaṃ cīvaraṃ gahitadivase dasasahassacakkavāḷe mahāpathavī mahāviravaṃ viravamānā kampittha, ākāsaṃ taṭataṭāyi, cakkavāḷe devatā sādhukāraṃ adaṃsu, imaṃ cīvaraṃ gaṇhantena bhikkhunā jātipaṃsukūlikena jātiāraññikena jātiekāsanikena jātisapadānacārikena bhavituṃ vaṭṭati, tvaṃ imassa cīvarassa anucchavikaṃ kātuṃ sakkhissasīti. theropi attanā pañcannaṃ hatthīnaṃ balaṃ dhāreti, so taṃ atakkayitvā ‘‘ahametaṃ paṭipattiṃ pūressāmī’’ti ussāhena sugatacīvarassa anucchavikaṃ kātukāmo ‘‘dhāressāmahaṃ bhante’’ti āha. <hi rend="bold">paṭipajji</hi>nti paṭipannosiṃ. evaṃ pana cīvaraparivattanaṃ <pb ed="V" n="1.0043"/> katvā therena pārupitacīvaraṃ bhagavā pārupi, satthu cīvaraṃ thero. tasmiṃ samaye mahāpathavī udakapariyantaṃ katvā unnadantī kampittha.</p>

<p rend="bodytext"><hi rend="bold">sāṇāni paṃsukūlānī</hi>ti matakaḷevaraṃ pariveṭhetvā chaḍḍitāni tumbamatte kimī papphoṭetvā gahitāni sāṇavākamayāni paṃsukūlacīvarāni. <hi rend="bold">nibbasanānī</hi>ti niṭṭhitavasanakiccāni, paribhogajiṇṇānīti attho. ettha ca kiñcāpi ekameva taṃ cīvaraṃ, anekāvayavattā pana bahuvacanaṃ katanti <hi rend="bold">majjhimagaṇṭhipade</hi> vuttaṃ. <hi rend="bold">cīvare sādhāraṇaparibhogenā</hi>ti ettha attanā sādhāraṇaparibhogenāti atthassa viññāyamānattā, viññāyamānatthassa ca saddassa payoge kāmācārattā ‘‘attanā’’ti na vuttaṃ. ‘‘dhāressasi pana me tvaṃ kassapa sāṇāni paṃsukūlānī’’ti (saṃ॰ ni॰ 2.154) hi vuttattā ‘‘attanāva sādhāraṇaparibhogenā’’ti viññāyati, nāññena. na hi kevalaṃ saddatoyeva sabbattha atthanicchayo, atthapakaraṇādināpi yebhuyyena atthassa niyamitattā. ācariyadhammapālattherena panettha evaṃ vuttaṃ ‘‘cīvare sādhāraṇaparibhogenāti ettha ‘attanā samasamaṭṭhapanenā’ti idha vuttaṃ attanā – saddamānetvā ‘cīvare attanā sādhāraṇaparibhogenā’ti yojetabbaṃ.</p>

<p rend="gatha1">yassa <pb ed="M" n="1.0048"/> yena hi sambandho, dūraṭṭhampi ca tassa taṃ.</p>

<p rend="gathalast">atthato hyasamānānaṃ, āsannattamakāraṇanti..</p>

<p rend="bodytext">atha vā bhagavatā cīvare sādhāraṇaparibhogena bhagavatā anuggahitoti yojanīyaṃ. ekassāpi hi karaṇaniddesassa sahādiyogakattutthajotakattasambhavato’’ti. samānaṃ dhāraṇametassāti <hi rend="bold">sādhāraṇo,</hi> tādiso paribhogoti <hi rend="bold">sādhāraṇaparibhogo,</hi> tena. sādhāraṇaparibhogena ca samasamaṭṭhapanena ca anuggahitoti sambandho.</p>

<p rend="bodytext">idāni –</p>

<p rend="bodytext">‘‘ahaṃ bhikkhave, yāvade ākaṅkhāmi vivicceva kāmehi vivicca akusalehi dhammehi savitakkaṃ savicāraṃ vivekajaṃ pītisukhaṃ paṭhamaṃ jhānaṃ upasampajja viharāmi, kassapopi bhikkhave yāvade ākaṅkhati vivicceva kāmehi vivicca akusalehi dhammehi savitakkaṃ savicāraṃ vivekajaṃ pītisukhaṃ paṭhamaṃ jhānaṃ upasampajja viharatī’’tiādinā (saṃ॰ ni॰ 2.152) –</p>

<p rend="unindented">navānupubbavihārachaḷabhiññāpabhede <pb ed="V" n="1.0044"/> uttarimanussadhamme attanā samasamaṭṭhapanatthāya bhagavatā vuttaṃ kassapasaṃyutte (saṃ॰ ni॰ 2.151) āgataṃ pāḷimimaṃ peyyālamukhena, ādiggahaṇena ca saṅkhipitvā dassento āha <hi rend="bold">‘‘ahaṃ bhikkhave’’</hi>tiādi.</p>

<p rend="bodytext">tattha <hi rend="bold">yāvade</hi>ti yāvadeva, yattakaṃ kālaṃ ākaṅkhāmi, tattakaṃ kālaṃ viharāmīti attho. tatoyeva hi <hi rend="bold">majjhimagaṇṭhipade, cūḷagaṇṭhipade</hi> ca <hi rend="bold">‘‘yāvade</hi>ti yāvadevāti vuttaṃ hotī’’ti likhitaṃ. <hi rend="bold">saṃyuttaṭṭhakathāya</hi>mpi ‘‘yāvade ākaṅkhāmīti yāvadeva icchāmī’’ti (saṃ॰ ni॰ aṭṭha॰ 1.2.152) attho vutto. tathā hi tattha līnatthapakāsaniyaṃ<hi rend="bold"> ācariyadhammapālattherena</hi> ‘‘yāvadevāti iminā samānatthaṃ ‘yāvade’ti idaṃ pada’’nti vuttaṃ. potthakesu pana katthaci ‘‘yāvadevā’’ti ayameva pāṭho dissati. api ca <hi rend="bold">yāvade</hi>ti yattakaṃ samāpattivihāraṃ viharituṃ ākaṅkhāmi, tattakaṃ samāpattivihāraṃ viharāmīti samāpattiṭṭhāne, yattakaṃ abhiññāvohāraṃ voharituṃ <pb ed="M" n="1.0049"/> ākaṅkhāmi, tattakaṃ abhiññāvohāraṃ voharāmīti abhiññāṭhāne ca saha pāṭhasesena attho veditabbo. <hi rend="bold">ācariyadhammapālattherenā</hi>pi tadevatthaṃ yathālābhanayena dassetuṃ ‘‘yattake samāpattivihāre, abhiññāvohāre vā ākaṅkhanto vihārāmi ceva voharāmi ca, tathā kassapopīti attho’’ti vuttaṃ. apare pana ‘‘yāvadeti ‘yaṃ paṭhamajjhānaṃ ākaṅkhāmi, taṃ paṭhamajjhānaṃ upasampajja vihārāmī’tiādinā samāpattiṭṭhāne, iddhividhābhiññāṭhāne ca ajjhāharitassa ta-saddassa kammavasena ‘yaṃ dibbasotaṃ ākaṅkhāmi, tena dibbasotena sadde suṇāmī’tiādinā sesābhiññāṭhāne karaṇavasena yojanā vattabbā’’ti vadanti. <hi rend="bold">vivicceva kāmehī</hi>ti ettha <hi rend="bold">eva</hi>-saddo niyamattho, ubhayattha yojetabbo. yamettha vattabbaṃ, tadupari āvi bhavissati.</p>

<p rend="bodytext"><hi rend="bold">navānupubbavihārachaḷabhiññāppabhede</hi>ti ettha <hi rend="bold">navānupubbavihārā</hi> nāma anupaṭipāṭiyā samāpajjitabbattā evaṃsaññitā nirodhasamāpattiyā saha aṭṭha samāpattiyo. <hi rend="bold">chaḷabhiññā</hi> nāma āsavakkhayañāṇena saha pañcābhiññāyo. katthaci potthake cettha ādisaddo dissati. so anadhippeto yathāvuttāya pāḷiyā gahetabbassa atthassa anavasesattā. manussesu, manussānaṃ vā uttaribhūtānaṃ, uttarīnaṃ vā manussānaṃ jhāyīnañceva ariyānañca dhammoti <hi rend="bold">uttarimanussadhammo,</hi> manussadhammā vā uttarīti <hi rend="bold">uttarimanussadhammo.</hi> dasa kusalakammapathā cettha vinā bhāvanāmanasikārena pakatiyāva manussehi nibbattetabbato, manussattabhāvāvahanato ca <hi rend="bold">manussadhammo</hi> nāma, tato uttari pana jhānādi uttarimanussadhammoti veditabbo. <hi rend="bold">samasamaṭṭhapanenā</hi>ti ‘‘ahaṃ yattakaṃ kālaṃ, yattake vā samāpattivihāre, yattakā abhiññāyo ca vaḷañjemi<pb ed="V" n="1.0045"/>, tathā kassapopī’’ti evaṃ samasamaṃ katvā ṭhapanena. anekaṭṭhānesu ṭhapanaṃ, kassacipi uttarimanussadhammassa asesabhāvena ekantasamaṭṭhapanaṃ vā sandhāya ‘‘samasamaṭṭhapanenā’’ti vuttaṃ, idañca navānupubbavihārachaḷabhiññābhāvasāmaññena pasaṃsāmattanti daṭṭhabbaṃ. na hi āyasmā mahākassapo bhagavā viya devasikaṃ catuvīsatikoṭisatasahassasaṅkhyā samāpattiyo samāpajjati, yamakapāṭihāriyādivasena ca abhiññāyo vaḷañjetīti. ettha ca uttarimanussadhamme attanā samasamaṭṭhapanenā’’ti idaṃ nidassanamattanti veditabbaṃ. tathā hi –</p>

<p rend="bodytext">‘‘ovada <pb ed="M" n="1.0050"/> kassapa bhikkhū, karohi kassapa bhikkhūnaṃ dhammiṃ kathaṃ, ahaṃ vā kassapa bhikkhū ovadeyyaṃ, tvaṃ vā. ahaṃ vā kassapa bhikkhūnaṃ dhammiṃ kathaṃ kareyyaṃ, tvaṃ vā’’ti –</p>

<p rend="bodytext">evampi attanā samasamaṭṭhapanamakāsiyevāti.</p>

<p rend="bodytext"><hi rend="bold">tathā</hi>ti rūpūpasaṃhāro yathā anuggahito, tathā pasaṃsitoti. <hi rend="bold">ākāse pāṇiṃ cāletvā</hi>ti bhagavatā attanoyeva pāṇiṃ ākāse cāletvā kulesu alaggacittatāya ceva karaṇabhūtāya pasaṃsitoti sambandho. <hi rend="bold">alaggacittatāyā</hi>ti vā ādhāre bhummaṃ, ākāse pāṇiṃ cāletvā kulūpakassa bhikkhuno alaggacittatāya kulesu alagganacittena bhavituṃ yuttatāya ceva maññeva sakkhiṃ katvā pasaṃsitoti attho. yathāha –</p>

<p rend="bodytext">‘‘atha kho bhagavā ākāse pāṇiṃ cālesi seyyathāpi bhikkhave, ayaṃ ākāse pāṇi na sajjati na gayhati na bajjhati, evameva kho bhikkhave yassa kassaci bhikkhuno kulāni upasaṅkamato kulesu cittaṃ na sajjati na gayhati na bajjhati ‘labhantu lābhakāmā, puññakāmā karontu puññānī’ti. yathā sakena lābhena attamano hoti sumano, evaṃ paresaṃ lābhena attamano hoti sumano. evarūpo kho bhikkhave bhikkhu arahati kulāni upasaṅkamituṃ. kassapassa bhikkhave kulāni upasaṅkamato kulesu cittaṃ na sajjati na gayhati na bajjhati ‘labhantu lābhakāmā, puññakāmā karontu puññānī’ti. yathā sakena lābhena attamano hoti sumano, evaṃ paresaṃ lābhena attamano hoti sumano’’ti (saṃ॰ ni॰ 2.146).</p>

<p rend="bodytext">tattha <hi rend="bold">ākāse pāṇiṃ cālesī</hi>ti nīle gaganantare yamakavijjukaṃ sañcālayamāno viya heṭṭhābhāge<pb ed="V" n="1.0046"/>, uparibhāge, ubhato ca passesu pāṇiṃ sañcālesi, idañca pana tepiṭake buddhavacane asambhinnapadaṃ nāma. <hi rend="bold">attamano</hi>ti sakamano, na domanassena pacchinditvā gahitamano. <hi rend="bold">sumano</hi>ti tuṭṭhamano, idāni yo hīnādhimuttiko micchāpaṭipanno evaṃ <pb ed="M" n="1.0051"/> vadeyya ‘‘sammāsambuddho ‘alaggacittatāya ākāse cālitapāṇūpamā kulāni upasaṅkamathā’ti vadanto aṭṭhāne ṭhapeti, asayhabhāraṃ āropeti, yaṃ na sakkā kātuṃ, taṃ kārehī’’ti, tassa vādapathaṃ pacchinditvā ‘‘sakkā ca kho evaṃ kātuṃ, atthi evarūpo bhikkhū’’ti āyasmantaṃ mahākassapattherameva sakkhiṃ katvā dassento <hi rend="bold">‘‘kassapassa bhikkhave’’</hi>tiādimāha.</p>

<p rend="bodytext">aññampi pasaṃsanamāha <hi rend="bold">‘‘candopamapaṭipadāya cā’’</hi>ti, candapaṭibhāgāya paṭipadāya ca karaṇabhūtāya pasaṃsito, tassaṃ vā ādhārabhūtāya maññeva sakkhiṃ katvā pasaṃsitoti attho. yathāha –</p>

<p rend="bodytext">‘‘candūpamā bhikkhave kulāni upasaṅkamatha apakasseva kāyaṃ, apakassa cittaṃ niccanavakā kulesu appagabbhā. seyyathāpi bhikkhave puriso jarudapānaṃ vā olokeyya pabbatavisamaṃ vā nadīviduggaṃ vā apakasseva kāyaṃ, apakassa cittaṃ, evameva kho bhikkhave candūpamā kulāni upasaṅkamatha apakasseva kāyaṃ, apakassa cittaṃ niccanavakā kulesu appagabbhā. kassapo bhikkhave candūpamo kulāni upasaṅkamati apakasseva kāyaṃ, apakassa cittaṃ niccanavako kulesu appagabbho’’ti (saṃ॰ ni॰ 2.146).</p>

<p rend="bodytext">tattha <hi rend="bold">candūpamā</hi>ti candasadisā hutvā. kiṃ parimaṇḍalatāya sadisāti? no, apica kho yathā cando gaganatalaṃ pakkhandamāno na kenaci saddhiṃ santhavaṃ vā sinehaṃ vā ālayaṃ vā nikantiṃ vā patthanaṃ vā pariyuṭṭhānaṃ vā karoti, na ca na hoti mahājanassa piyo manāpo, tumhepi evaṃ kenaci saddhiṃ santhavādīnaṃ akaraṇena bahujanassa piyā manāpā candūpamā hutvā khattiyakulādīni cattāri kulāni upasaṅkamathāti attho. apica yathā cando andhakāraṃ vidhamati, ālokaṃ pharati, evaṃ kilesandhakāravidhamanena, ñāṇālokapharaṇena ca candūpamā hutvāti evamādīhipi nayehi attho daṭṭhabbo.</p>

<p rend="bodytext"><hi rend="bold">apakasseva kāyaṃ, apakassa citta</hi>nti teneva santhavādīnamakaraṇena kāyañca cittañca apakassitvā, akaḍḍhitvā apanetvāti attho. <hi rend="bold">niccanavakā</hi>ti niccaṃ navikāva, āgantukasadisā <pb ed="V" n="1.0047"/> eva hutvāti attho. āgantuko <pb ed="M" n="1.0052"/> hi paṭipāṭiyā sampattagehaṃ pavisitvā sace naṃ gharasāmikā disvā ‘‘amhākaṃ puttabhātaropi vippavāsagatā evaṃ vicariṃsū’’ti anukampamānā nisīdāpetvā bhojenti, bhuttamattoyeva ‘‘tumhākaṃ bhājanaṃ gaṇhathā’’ti uṭṭhāya pakkamati, na tehi saddhiṃ santhavaṃ vā karoti, kiccakaraṇīyāni vā saṃvidahati, evaṃ tumhepi paṭipāṭiyā sampattagharaṃ pavisitvā yaṃ iriyāpathesu pasannā manussā denti, taṃ gahetvā pacchinnasanthavā tesaṃ kiccakaraṇīye abyāvaṭā hutvā nikkhamathāti dīpeti. <hi rend="bold">appagabbhā</hi>ti na pagabbhā, aṭṭhaṭṭhānena kāyapāgabbhiyena, catuṭṭhānena vacīpāgabbhiyena, anekaṭṭhānena manopāgabbhiyena ca virahitā kulāni upasaṅkamathāti attho.</p>

<p rend="bodytext"><hi rend="bold">jarudapāna</hi>nti jiṇṇakūpaṃ. <hi rend="bold">pabbatavisama</hi>nti pabbate visamaṃ papātaṭṭhānaṃ. <hi rend="bold">nadīvidugga</hi>nti nadiyā viduggaṃ chinnataṭaṭṭhānaṃ. <hi rend="bold">evameva kho</hi>ti ettha idaṃ opammasaṃsandanaṃ – jarudapānādayo viya hi cattāri kulāni, olokanapuriso viya bhikkhu, yathā pana anapakaṭṭhakāyacitto tāni olokento puriso tattha patati, evaṃ arakkhitehi kāyādīhi kulāni upasaṅkamanto bhikkhu kulesu bajjhati, tato nānappakāraṃ sīlapādabhañjanādikaṃ anatthaṃ pāpuṇāti. yathā pana apakaṭṭhakāyacitto puriso tattha na patati, evaṃ rakkhiteneva kāyena, rakkhitāya vācāya, rakkhitehi cittehi, sūpaṭṭhitāya satiyā apakaṭṭhakāyacitto hutvā kulāni upasaṅkamanto bhikkhu kulesu na bajjhati, athassa sīlasaddhāsamādhipaññāsaṅkhātāni pādahatthakucchisīsāni na bhañjanti, rāgakaṇṭakādayo na vijjhanti, sukhito yenakāmaṃ agatapubbaṃ nibbānadisaṃ gacchati, evarūpo ayaṃ mahākassapoti hīnādhimuttikassa micchāpaṭipannassa vādapathapacchindanatthaṃ mahākassapattheraṃ eva sakkhiṃ katvā dassento <hi rend="bold">‘‘kassapo bhikkhave’’</hi>tiādimāhāti. evampettha atthamicchantialaggacittatāsaṅkhātāya candopamapaṭipadāya karaṇabhūtāya pasaṃsito, tassaṃ vā ādhārabhūtāya maññeva sakkhiṃ katvā pasaṃsitoti, evaṃ sati ceva-saddo, ca-saddo ca na payujjitabbo dvinnaṃ padānaṃ tulyādhikaraṇattā, ayameva attho pāṭho ca yuttataro viya dissati <hi rend="bold">parinibbānasuttavaṇṇanāyaṃ</hi> ‘‘ākāse pāṇiṃ cāletvā candūpamaṃ paṭipadaṃ kathento maṃ kāyasakkhiṃ katvā kathesī’’ti (dī॰ ni॰ aṭṭha॰ 2.232) vuttattāti.</p>

<p rend="bodytext"><hi rend="bold">tassa</hi> <pb ed="M" n="1.0053"/> <hi rend="bold">kimaññaṃ āṇaṇyaṃ bhavissati,</hi> aññatra dhammavinayasaṅgāyanāti adhippāyo. tattha <hi rend="bold">tassā</hi>ti yaṃ-saddassa kāraṇanidassane ‘‘tasmā’’ti ajjhāharitvā tassa meti attho, kiriyāparāmasane pana tassa anuggahaṇassa, pasaṃsanassa cāti. potthakesupi katthaci ‘‘tassa me’’ti pāṭho dissati, evaṃ sati kiriyāparāmasane ‘‘tassā’’ti aparaṃ padamajjhāharitabbaṃ. natthi <pb ed="V" n="1.0048"/> iṇaṃ yassāti aṇaṇo, tassa bhāvo <hi rend="bold">āṇaṇyaṃ.</hi> dhammavinayasaṅgāyanaṃ ṭhapetvā aññaṃ kiṃ nāma tassa iṇavirahitattaṃ bhavissati, na bhavissati evāti attho. <hi rend="bold">‘‘nanu maṃ bhagavā’’</hi>tiādinā vuttamevatthaṃ upamāvasena vibhāveti. <hi rend="bold">sakakavacaissariyānuppadānenā</hi>ti ettha <hi rend="bold">kavaco</hi> nāma uracchado, yena uro chādīyate, tassa ca cīvaranidassanena gahaṇaṃ, issariyassa pana abhiññāsamāpattinidassanenāti daṭṭhabbaṃ. <hi rend="bold">kulavaṃsappatiṭṭhāpaka</hi>nti kulavaṃsassa kulapaveṇiyā patiṭṭhāpakaṃ. <hi rend="bold">‘‘me’’</hi>ti padassa niccasāpekkhattā <hi rend="bold">saddhammavaṃsappatiṭṭhāpako</hi>ti samāso. idaṃ vuttaṃ hoti – sattusaṅghanimmaddanena attano kulavaṃsappatiṭṭhāpanatthaṃ sakakavacaissariyānuppadānena kulavaṃsappatiṭṭhāpakaṃ puttaṃ rājā viya bhagavāpi maṃ dīghadassī ‘‘saddhammavaṃsappatiṭṭhāpako me ayaṃ bhavissatī’’ti mantvā sāsanapaccatthikagaṇanimmaddanena saddhammavaṃsappatiṭṭhāpanatthaṃ cīvaradānasamasamaṭṭhapanasaṅkhātena iminā asādhāraṇānuggahena anuggahesi nanu, imāya ca uḷārāya pasaṃsāya pasaṃsi nanūti. <hi rend="bold">iti cintayanto</hi>ti ettha <hi rend="bold">iti</hi>saddena ‘‘antaradhāpeyyuṃ, saṅgāyeyyaṃ, kimaññaṃ āṇaṇyaṃ bhavissatī’’ti vacanapubbaṅgamaṃ, ‘‘ṭhānaṃ kho panetaṃ vijjatī’’tiādi vākyattayaṃ nidasseti.</p>

<p rend="bodytext">idāni yathāvuttamatthaṃ saṅgītikkhandhakapāḷiyā sādhento āha <hi rend="bold">‘‘yathāhā’’</hi>tiādi. tattha <hi rend="bold">yathāhā</hi>ti kiṃ āha, mayā vuttassa atthassa sādhakaṃ kiṃ āhāti vuttaṃ hoti. yathā vā yena pakārena mayā vuttaṃ, tathā tena pakārena pāḷiyampi āhāti attho. yathā vā yaṃ vacanaṃ pāḷiyaṃ āha, tathā tena vacanena mayā vuttavacanaṃ saṃsandati ceva sameti ca yathā taṃ gaṅgodakena yamunodakantipi vattabbo pāḷiyā sādhanatthaṃ udāharitabhāvassa paccakkhato viññāyamānattā, viññāyamānatthassa ca saddassa payoge kāmācārattā. adhippāyavibhāvanatthā hi atthayojanā. yathā vā yena pakārena dhammavinayasaṅgāyanatthaṃ bhikkhūnaṃ <pb ed="M" n="1.0054"/> ussāhaṃ janesi, tathā tena pakārena pāḷiyampi āhāti attho. evamīdisesu.</p>

<p rend="bodytext"><hi rend="bold">ekamidāha</hi>nti ettha <hi rend="bold">ida</hi>nti nipātamattaṃ. <hi rend="bold">ekaṃ samaya</hi>nti ca bhummatthe upayogavacanaṃ, ekasmiṃ samayeti attho. <hi rend="bold">pāvāyā</hi>ti pāvānagarato, tattha piṇḍāya caritvā ‘‘kusināraṃ gamissāmī’’ti <hi rend="bold">addhānamaggappaṭipanno</hi>ti vuttaṃ hoti. <hi rend="bold">addhānamaggo</hi>ti ca dīghamaggo vuccati, dīghapariyāyo hettha addhānasaddo. <hi rend="bold">mahatā</hi>ti guṇamahattenapi saṅkhyāmahattenapi mahatā. <hi rend="bold">‘‘pañcamattehī’’</hi>tiādinā saṅkhyāmahattaṃ dasseti, mattasaddo ca pamāṇavacano ‘‘bhojane mattaññutā’’tiādīsu (a॰ ni॰ 3.16) viya. ‘‘dhammavinayasaṅgāyanatthaṃ ussāhaṃ janesī’’ti etassatthassa sādhanatthaṃ āhatā ‘‘atha kho’’tiādikā pāḷi yathāvuttamatthaṃ na sādheti<pb ed="V" n="1.0049"/>. na hettha ussāhajananappakāro āgatoti codanaṃ pariharitumāha <hi rend="bold">‘‘sabbaṃ subhaddakaṇḍaṃ vitthārato veditabba’’</hi>nti. evampesā codanā tadavatthāyevāti vuttaṃ <hi rend="bold">‘‘tato paraṃ āhā’’</hi>tiādi. apica yathāvuttatthasādhikā pāḷi mahatarāti ganthagarutāpariharaṇatthaṃ majjhe peyyālamukhena ādiantameva pāḷiṃ dassento <hi rend="bold">‘‘sabbaṃ subhaddakaṇḍaṃ vitthārato veditabba’’</hi>nti āha. tena hi ‘‘atha khvāhaṃ āvuso maggā okkamma aññatarasmiṃ rukkhamūle nisīdī’’ti (cūḷava॰ 437) vuttapāḷito paṭṭhāya ‘‘yaṃ na icchissāma, na taṃ karissāmā’’ti (cūḷava॰ 437) vuttapāḷipariyosānaṃ subhaddakaṇḍaṃ dasseti.</p>

<p rend="bodytext"><hi rend="bold">‘‘tato para’’</hi>ntiādinā pana tadavasesaṃ ‘‘handa mayaṃ āvuso’’tiādikaṃ ussāhajananappakāradassanapāḷiṃ. tasmā <hi rend="bold">tato paraṃ āhā</hi>ti ettha subhaddakaṇḍato paraṃ ussāhajananappakāradassanavacanamāhāti attho veditabbo. <hi rend="bold">mahāgaṇṭhipadepi</hi> hi soyevattho vutto. ācariyasāriputtattherenāpi (sārattha॰ ṭī॰ 1.paṭhamamahāsaṅgītikathāvaṇṇanā) tatheva adhippeto. ācariyadhammapālattherena pana ‘‘tato paranti tato bhikkhūnaṃ ussāhajananato parato’’ti (dī॰ ni॰ ṭī॰ 1.paṭhamamahāsaṅgītikathāvaṇṇanā) vuttaṃ, tadetaṃ vicāretabbaṃ heṭṭhā ussāhajananappakārassa pāḷiyaṃ avuttattā. ayameva hi ussāhajananappakāro yadidaṃ ‘‘handa mayaṃ āvuso dhammañca vinayañca saṅgāyeyyāma, pure adhammo dippatī’’tiādi. yadi <pb ed="M" n="1.0055"/> pana subhaddakaṇḍameva ussāhajananahetubhūtassa subhaddena vuttavacanassa pakāsanattā ussāhajanananti vadeyya, natthevettha vicāretabbatāti. <hi rend="bold">pure adhammo dippatī</hi>ti ettha <hi rend="bold">adhammo</hi> nāma dasakusalakammapathapaṭipakkhabhūto adhammo. dhammavinayasaṅgāyanatthaṃ ussāhajananappasaṅgattā vā tadasaṅgāyanahetuko dosagaṇopi sambhavati, ‘‘adhammavādino balavanto honti, dhammavādino dubbalā hontī’’ti vuttattā sīlavipattiādihetuko pāpicchatādidosagaṇo adhammotipi vadanti. <hi rend="bold">pure dippatī</hi>ti api nāma dippati. saṃsayatthe hi pure-saddo. atha vā yāva adhammo dhammaṃ paṭibāhituṃ samattho hoti, tato puretaramevāti attho. āsanne hi anadhippete ayaṃ pure-saddo. <hi rend="bold">dippatī</hi>ti dippissati, pure-saddayogena hi anāgatatthe ayaṃ vattamānapayogo yathā ‘‘purā vassati devo’’ti. tathā hi vuttaṃ –</p>

<p rend="gatha1">‘‘anāgate sannicchaye, tathātīte ciratane.</p>

<p rend="gathalast">kāladvayepi kavīhi, puresaddo payujjate’’ti.. (vajira॰ ṭī॰ bāhiranidānakathāvaṇṇanā).</p>

<p rend="gatha1">‘‘pureyāvapurāyoge<pb ed="V" n="1.0050"/>, niccaṃ vā karahi kadā.</p>

<p rend="gathalast">lacchāyamapi kiṃ vutte, vattamānā bhavissatī’’ti ca..</p>

<p rend="bodytext">keci panettha evaṃ vaṇṇayanti – <hi rend="bold">pure</hi>ti pacchā anāgate, yathā addhānaṃ gacchantassa gantabbamaggo ‘‘pure’’ti vuccati, tathā idhāpi maggagamananayena anāgatakālo ‘‘pure’’ti vuccatīti. evaṃ sati taṃkālāpekkhāya cettha vattamānapayogo sambhavati. <hi rend="bold">dhammo paṭibāhiyyatī</hi>ti etthāpi pure-saddena yojetvā vuttanayena attho veditabbo, tathā dhammopi adhammaviparītavasena, ito parampi eseva nayo. <hi rend="bold">avinayo</hi>ti pahānavinayasaṃvaravinayānaṃ paṭipakkhabhūto avinayo. <hi rend="bold">vinayavādino dubbalā hontī</hi>ti evaṃ iti-saddena pāṭho, so ‘‘tato paraṃ āhā’’ti ettha āha-saddena sambajjhitabbo.</p>

<p rend="bodytext"><hi rend="bold">tena hī</hi>ti uyyojanatthe nipāto. uccinane uyyojentā hi mahākassapattheraṃ evamāhaṃsu <hi rend="bold">‘‘bhikkhū uccinatū’’</hi>ti, saṅgītiyā anurūpe bhikkhū uccinitvā upadhāretvā gaṇhātūti attho. <hi rend="bold">‘‘sakala…pe॰… pariggahesī’’</hi>ti etena sukkhavipassakakhīṇāsavapariyantānaṃ yathāvuttapuggalānaṃ satipi <pb ed="M" n="1.0056"/> āgamādhigamasambhave saha paṭisambhidāhi pana tevijjādiguṇayuttānaṃ āgamādhigamasampattiyā ukkaṃsagatattā saṅgītiyā bahūpakārataṃ dasseti. sakalaṃ suttageyyādikaṃ navaṅgaṃ ettha, etassāti vā <hi rend="bold">sakalanavaṅgaṃ,</hi> satthu bhagavato sāsanaṃ <hi rend="bold">satthusāsanaṃ</hi> sāsīyati etenāti katvā, tadeva satthusāsananti <hi rend="bold">sakalanavaṅgasatthusāsanaṃ.</hi> nava vā suttageyyādīni aṅgāni ettha, etassāti vā <hi rend="bold">navaṅgaṃ,</hi> tameva satthusāsanaṃ, tañca sakalameva, na ekadesanti tathā. atthakāmena pariyāpuṇitabbā sikkhitabbā, diṭṭhadhammikādipurisatthaṃ vā nipphādetuṃ pariyattā samatthāti <hi rend="bold">pariyatti,</hi> tīṇi piṭakāni, sakalanavaṅgasatthusāsanasaṅkhātā pariyatti, taṃ dhārentīti tathā, tādiseti attho. <hi rend="bold">puthujjana…pe॰… sukkhavipassakakhīṇāsavabhikkhū</hi>ti ettha –</p>

<p rend="gatha1">‘‘duve puthujjanā vuttā, buddhenādiccabandhunā.</p>

<p rend="gathalast">andho puthujjano eko, kalyāṇeko puthujjano’’ti.. (dī॰ ni॰ aṭṭha॰ 1.7; ma॰ ni॰ aṭṭha॰ 1.2; saṃ॰ ni॰ aṭṭha॰ 2.61; a॰ ni॰ aṭṭha॰ 1.51; cūḷani॰ aṭṭha॰ 88; paṭi॰ ma॰ aṭṭha॰ 2.130). –</p>

<p rend="unindented">vuttesu kalyāṇaputhujjanāva adhippetā saddantarasannidhānenapi atthavisesassa viññātabbattā. samathabhāvanāsinehābhāvena <pb ed="V" n="1.0051"/> sukkhā lūkhā asiniddhā vipassanā etesanti <hi rend="bold">sukkhavipassakā,</hi> teyeva khīṇāsavāti tathā. ‘‘bhikkhū’’ti pana sabbattha yojetabbaṃ. vuttañhi –</p>

<p rend="gatha1">‘‘yañcatthavato saddekasesato vāpi suyyate.</p>

<p rend="gathalast">taṃ sambajjhate paccekaṃ, yathālābhaṃ kadācipī’’ti..</p>

<p rend="bodytext"><hi rend="bold">tipiṭakasabbapariyattippabhedadhare</hi>ti ettha tiṇṇaṃ piṭakānaṃ samāhāro <hi rend="bold">tipiṭakaṃ,</hi> taṃsaṅkhātaṃ navaṅgādivasena anekabhedabhinnaṃ sabbaṃ pariyattippabhedaṃ dhārentīti tathā, tādise. anu anu taṃ samaṅginaṃ bhāveti vaḍḍhetīti anubhāvo, soyeva <hi rend="bold">ānubhāvo,</hi> pabhāvo, mahanto ānubhāvo yesaṃ te <hi rend="bold">mahānubhāvā.</hi> ‘‘etadaggaṃ bhikkhave’’ti bhagavatā vuttavacanamupādāya pavattattā ‘‘etadagga’’nti padaṃ anukaraṇajanāmaṃ nāma yathā ‘‘yevāpanaka’’nti, tabbasena vuttaṭṭhānantaramidha <hi rend="bold">etadaggaṃ,</hi> tamāropiteti attho. etadaggaṃ eso bhikkhu aggoti vā āropitepi vaṭṭati. tadanāropitāpi avasesaguṇasampannattā uccinitā tattha santīti dassetuṃ <hi rend="bold">‘‘yebhuyyenā’’</hi>ti vuttaṃ. tisso vijjā <hi rend="bold">tevijjā,</hi> tā <pb ed="M" n="1.0057"/> ādi yesaṃ chaḷabhiññādīnanti <hi rend="bold">tevijjādayo,</hi> te bhedā anekappakārā yesanti <hi rend="bold">tevijjādibhedā.</hi> atha vā tisso vijjā assa khīṇāsavassāti <hi rend="bold">tevijjo,</hi> so ādi yesaṃ chaḷabhiññādīnanti <hi rend="bold">tevijjādayo,</hi> teyeva bhedā yesanti <hi rend="bold">tevijjādibhedā.</hi> tevijjachaḷabhiññādivasena anekabhedabhinne khīṇāsavabhikkhūyevāti vuttaṃ hoti. <hi rend="bold">ye sandhāya vutta</hi>nti ye bhikkhū sandhāya idaṃ ‘‘atha kho’’tiādivacanaṃ saṅgītikkhandhake vuttaṃ. iminā kiñcāpi pāḷiyaṃ avisesatova vuttaṃ, tathāpi visesena yathāvuttakhīṇāsavabhikkhūyeva sandhāya vuttanti pāḷiyā saṃsandanaṃ karoti.</p>

<p rend="bodytext">nanu ca sakalanavaṅgasatthusāsanapariyattidharā khīṇāsavā anekasatā, anekasahassā ca, kasmā thero ekenūnamakāsīti codanaṃ uddharitvā visesakāraṇadassanena taṃ pariharituṃ <hi rend="bold">‘‘kissa panā’’</hi>tiādi vuttaṃ. tattha <hi rend="bold">kissā</hi>ti kasmā. pakkhantarajotako <hi rend="bold">pana</hi>-saddo. <hi rend="bold">okāsakaraṇattha</hi>nti okāsakaraṇanimittaṃ okāsakaraṇahetu. <hi rend="bold">attha</hi>-saddo hi ‘‘chaṇatthañca nagarato nikkhamitvā missakapabbataṃ abhiruhatū’’tiādīsu viya kāraṇavacano, ‘‘kissa hetū’’tiādīsu (ma॰ ni॰ 1.238) viya ca hetvatthe paccattavacanaṃ. tathā hi vaṇṇayanti ‘‘chaṇatthanti chaṇanimittaṃ chaṇahetūti attho’’ti. evañca sati pucchāsabhāgatāvissajjanāya hoti, esa nayo īdisesu.</p>

<p rend="bodytext">kasmā panassa okāsamakāsīti āha <hi rend="bold">‘‘tenā’’</hi>tiādi. <hi rend="bold">hi</hi>-saddo kāraṇatthe. <hi rend="bold">‘‘so hāyasmā’’</hi>tiādinā <pb ed="V" n="1.0052"/> ‘‘sahāpi vināpi na sakkā’’ti vuttavacane paccekaṃ kāraṇaṃ dasseti. keci pana ‘‘tamatthaṃ vivaratī’’ti vadanti, tadayuttaṃ ‘‘tasmā’’ti kāraṇavacanadassanato. ‘‘tasmā’’tiādinā hi kāraṇadassanaṭṭhāne kāraṇajotakoyeva hi-saddo. saññāṇamattajotakā sākhābhaṅgopamā hi nipātāti, evamīdisesu. sikkhatīti <hi rend="bold">sekkho,</hi> sikkhanaṃ vā <hi rend="bold">sikkhā,</hi> sāyeva tassa sīlanti <hi rend="bold">sekkho.</hi> so hi apariyositasikkhattā, tadadhimuttattā ca ekantena sikkhanasīlo, na asekkho viya pariniṭṭhitasikkho tattha paṭippassaddhussāho, nāpi vissaṭṭhasikkho pacurajano viya tattha anadhimutto, kitavasena viya ca taddhitavasenidha tappakatiyattho gayhati yathā ‘‘kāruṇiko’’ti. atha vā ariyāya jātiyā tīsupi sikkhāsu jāto, tattha vā bhavoti <pb ed="M" n="1.0058"/> <hi rend="bold">sekkho.</hi> apica ikkhati etāyāti <hi rend="bold">ikkhā,</hi> maggaphalasammādiṭṭhi, saha ikkhāyāti <hi rend="bold">sekkho.</hi> uparimaggattayakiccassa apariyositattā saha karaṇīyenāti <hi rend="bold">sakaraṇīyo. assā</hi>ti anena, ‘‘appaccakkhaṃ nāmā’’ti etena sambandho. <hi rend="bold">assā</hi>ti vā ‘‘natthī’’ti ettha kiriyāpaṭiggahakavacanaṃ. paguṇappavattibhāvato <hi rend="bold">appaccakkhaṃ</hi> nāma natthi. vinayaṭṭhakathāyaṃ pana ‘‘asammukhā paṭiggahitaṃ nāma natthī’’ti (pārā॰ aṭṭha॰ 1.paṭhamamahāsaṅgītikathāvaṇṇanā) vuttaṃ, taṃ’’ dve sahassāni bhikkhuto’’ti vuttampi bhagavato santike paṭiggahitameva nāmāti katvā vuttaṃ. tathā hi sāvakabhāsitampi suttaṃ ‘‘buddhabhāsita’’nti vuccatīti.</p>

<p rend="bodytext"><hi rend="bold">‘‘yathāhā’’</hi>tiādinā āyasmatā ānandena vuttagāthameva sādhakabhāvena dasseti. ayañhi gāthā gopakamoggallānena nāma brāhmaṇena ‘‘buddhasāsane tvaṃ bahussutoti pākaṭo, kittakā dhammā te satthārā bhāsitā, tayā ca dhāritā’’ti pucchitena tassa paṭivacanaṃ dentena āyasmatā ānandeneva gopakamoggallānasutte, attano guṇadassanavasena vā theragāthāyampi bhāsitā. tatthāyaṃ saṅkhepattho – <hi rend="bold">buddhato</hi> satthu santikā <hi rend="bold">dvāsīti</hi> dhammakkhandha<hi rend="bold">sahassāni</hi> ahaṃ <hi rend="bold">gaṇhiṃ</hi> adhigaṇhiṃ, <hi rend="bold">dve</hi> dhammakkhandha<hi rend="bold">sahassāni bhikkhuto</hi> dhammasenāpatiādīnaṃ bhikkhūnaṃ santikā <hi rend="bold">gaṇhiṃ. ye</hi> dhammā <hi rend="bold">me</hi> jivhāgge, hadaye vā <hi rend="bold">pavattino</hi> paguṇā vācuggatā, te dhammā tadubhayaṃ sampiṇḍetvā <hi rend="bold">caturāsī</hi>ti dhammakkhandha<hi rend="bold">sahassānī</hi>ti. keci pana ‘‘yemeti ettha ‘ye ime’ti padacchedaṃ katvā ye ime dhammā buddhassa, bhikkhūnañca pavattino pavattitā, tesu dhammesu buddhato dvāsīti sahassāni ahaṃ gaṇhiṃ, dve sahassāni bhikkhuto gaṇhiṃ, evaṃ caturāsīti dhammakkhandhasahassānī’’ti sambandhaṃ vadanti, ayañca sambandho ‘‘ettakāyeva dhammakkhandhā’’ti sanniṭṭhānassa aviññāyamānattā kecivādo nāma kato.</p>

<p rend="bodytext">‘‘sahāpi <pb ed="V" n="1.0053"/> na sakkā’’ti vattabbahetuto ‘‘vināpi na sakkā’’ti vattabbahetuyeva balavataro saṅgītiyā bahukārattā. tasmā tattha codanaṃ dassetvā pariharituṃ <hi rend="bold">‘‘yadi eva’’</hi>ntiādi vuttaṃ. tattha <hi rend="bold">yadi eva</hi>nti evaṃ vinā yadi na sakkā, tathā satīti attho. <hi rend="bold">sekkhopi samāno</hi>ti sekkhapuggalo samānopi. māna-saddo hettha lakkhaṇe. <hi rend="bold">bahukārattā</hi>ti bahūpakārattā. upakāravacano hi kāra-saddo ‘‘appakampi <pb ed="M" n="1.0059"/> kataṃ kāraṃ, puññaṃ hoti mahapphala’’ntiādīsu viya. <hi rend="bold">assā</hi>ti bhaveyya. <hi rend="bold">atha</hi>-saddo pucchāyaṃ. pañhe ‘‘atha tvaṃ kena vaṇṇenā’’ti hi payogamudāharanti. ‘‘evaṃ sante’’ti pana attho vattabbo. <hi rend="bold">parūpavādavivajjanato</hi>ti yathāvuttakāraṇaṃ ajānantānaṃ paresaṃ āropitaupavādato vivajjitukāmattā. taṃ vivarati <hi rend="bold">‘‘thero hī’’</hi>tiādinā. <hi rend="bold">ativiya vissattho</hi>ti atirekaṃ vissāsiko. kena viññāyatīti āha <hi rend="bold">‘‘tathā hī’’</hi>tiādi. daḷhīkaraṇaṃ vā etaṃ vacanaṃ. ‘‘vuttañhi, tathā hi iccete daḷhīkaraṇatthe’’ti hi vadanti saddavidū. <hi rend="bold">na</hi>nti ānandattheraṃ. ‘‘ovadatī’’ti iminā sambandho. ānandattherassa yebhuyyena navakāya parisāya vibbhamane mahākassapatthero ‘‘na vāyaṃ kumārako mattamaññāsī’’ti (saṃ॰ ni॰ 2.154) āha. tathā hi parinibbute bhagavati mahākassapatthero bhagavato parinibbāne sannipatitassa bhikkhusaṅghassa majjhe nisīditvā dhammavinayasaṅgāyanatthaṃ pañcasate bhikkhū uccinitvā ‘‘rājagahe āvuso vassaṃ vasantā dhammavinayaṃ saṅgāyissāma, tumhe pure vassūpanāyikāya attano attano palibodhaṃ pacchinditvā rājagahe sannipatathā’’ti vatvā attanā rājagahaṃ gato.</p>

<p rend="bodytext">ānandattheropi bhagavato pattacīvaramādāya mahājanaṃ saññāpento sāvatthiṃ gantvā tato nikkhamma rājagahaṃ gacchanto dakkhiṇāgirismiṃ cārikaṃ cari. tasmiṃ samaye ānandattherassa tiṃsamattā saddhivihārikā yebhuyyena kumārakā ekavassikaduvassikabhikkhū ceva anupasampannā ca vibbhamiṃsu. kasmā panete pabbajitā, kasmā ca vibbhamiṃsūti? tesaṃ kira mātāpitaro cintesuṃ ‘‘ānandatthero satthuvissāsiko aṭṭha vare yācitvā upaṭṭhahati, icchiticchitaṭṭhānaṃ satthāraṃ gahetvā gantuṃ sakkoti, amhākaṃ dārake etassa santike pabbajeyyāma, evaṃ so satthāraṃ gahetvā āgamissati, tasmiṃ āgate mayaṃ mahāsakkāraṃ kātuṃ labhissāmā’’ti. iminā tāva kāraṇena nesaṃ ñātakā te pabbājesuṃ, satthari pana parinibbute tesaṃ sā patthanā upacchinnā, atha ne ekadivaseneva uppabbājesuṃ. atha ānandattheraṃ dakkhiṇāgirismiṃ cārikaṃ caritvā rājagahamāgataṃ disvā mahākassapatthero evamāhāti. vuttañhetaṃ <hi rend="bold">kassapasaṃyutte –</hi></p>

<p rend="bodytext">‘‘atha <pb ed="M" n="1.0060"/> kiñcarahi tvaṃ āvuso ānanda imehi navehi bhikkhūhi indriyesu aguttadvārehi <pb ed="V" n="1.0054"/> bhojane amattaññūhi jāgariyaṃ ananuyuttehi saddhiṃ cārikaṃ carasi, sassaghātaṃ maññe carasi, kulūpaghātaṃ maññe carasi, olujjati kho te āvuso ānanda parisā, palujjanti kho te āvuso navappāyā, na vāyaṃ kumārako mattamaññāsīti.</p>

<p rend="bodytext">api me bhante kassapa sirasmiṃ palitāni jātāni, atha ca pana mayaṃ ajjāpi āyasmato mahākassapassa kumārakavādā na muccāmāti. tathā hi pana tvaṃ āvuso ānanda imehi navehi bhikkhūhi indriyesu aguttadvārehi bhojane amattaññūhi jāgariyaṃ ananuyuttehi saddhiṃ cārikaṃ carasi, sassaghātaṃ maññe carasi, kulūpaghātaṃ maññe carasi, olujjati kho te āvuso ānanda parisā, palujjanti kho te āvuso navappāyā, na vāyaṃ kumārako mattamaññāsī’’ti (saṃ॰ ni॰ 2.154).</p>

<p rend="bodytext">tattha <hi rend="bold">sassaghātaṃ maññe carasī</hi>ti sassaṃ ghātento viya āhiṇḍasi. <hi rend="bold">kulūpaghātaṃ maññe carasī</hi>ti kulāni upaghātento viya āhiṇḍasi. <hi rend="bold">olujjatī</hi>ti palujjati bhijjati. <hi rend="bold">palujjanti kho te āvuso navappāyā</hi>ti āvuso ānanda ete tuyhaṃ pāyena yebhuyyena navakā ekavassikaduvassikadaharā ceva sāmaṇerā ca palujjanti. <hi rend="bold">na vāyaṃ kumārako mattamaññāsī</hi>ti ayaṃ kumārako attano pamāṇaṃ na vata jānātīti theraṃ tajjento āha. <hi rend="bold">kumārakavādā na muccāmā</hi>ti kumārakavādato na muccāma. <hi rend="bold">tathā hi pana tva</hi>nti idamassa evaṃ vattabbatāya kāraṇadassanatthaṃ vuttaṃ. ayañhettha adhippāyo – yasmā tvaṃ imehi navehi indriyasaṃvaravirahitehi bhojane amattaññūhi saddhiṃ vicarasi, tasmā kumārakehi saddhiṃ vicaranto ‘‘kumārako’’ti vattabbataṃ arahasīti.</p>

<p rend="bodytext"><hi rend="bold">na vāyaṃ kumārako mattamaññāsī</hi>ti ettha <hi rend="bold">vā</hi>-saddo padapūraṇe. vā-saddo hi upamānasamuccayasaṃsayavissaggavikappapadapūraṇādīsu bahūsu atthesu dissati. tathā hesa ‘‘paṇḍito vāpi tena so’’tiādīsu (dha॰ pa॰ 63) upamāne <pb ed="M" n="1.0061"/> dissati, sadisabhāveti attho. ‘‘taṃ vāpi dhīrā muni vedayantī’’tiādīsu (su॰ ni॰ 213) samuccaye. ‘‘ke vā ime kassa vā’’tiādīsu (pārā॰ 296) saṃsaye. ‘‘ayaṃ vā imesaṃ samaṇabrāhmaṇānaṃ sabbabālo sabbamūḷho’’tiādīsu (dī॰ ni॰ 181) vavassagge. ‘‘ye hi keci bhikkhave samaṇā vā brāhmaṇā vā’’tiādīsupi (ma॰ ni॰ 1.170; saṃ॰ ni॰ 2.13) vikappe. ‘‘na vāhaṃ paṇṇaṃ bhuñjāmi, na hetaṃ mayha bhojana’’ntiādīsu padapūraṇe. idhāpi padapūraṇe <pb ed="V" n="1.0055"/> daṭṭhabbo. teneva ca ācariyadhammapālattherena vā-saddassa atthuddhāraṃ karontena vuttaṃ ‘‘na vāyaṃ kumārako mattamaññāsī’’tiādīsu padapūraṇe’’ti. <hi rend="bold">saṃyuttaṭṭhakathāyampi</hi> idameva vuttaṃ ‘‘na vāyaṃ kumārako mattamaññāsīti ayaṃ kumārako attano pamāṇaṃ na vata jānāsīti theraṃ tajjento āhā’’ti (saṃ॰ ni॰ aṭṭha॰ 2.154). etthāpi ‘‘vatā’’ti vacanasiliṭṭhatāya vuttaṃ. <hi rend="bold">‘‘na vāya’’</hi>nti etassa vā ‘‘na ve aya’’nti padacchedaṃ katvā ve-saddassatthaṃ dassentena ‘‘vatā’’ti vuttaṃ. tathā hi ve-saddassa ekaṃsatthabhāve tadeva pāḷiṃ payogaṃ katvā udāharanti neruttikā. vajirabuddhitthero pana evaṃ vadati <hi rend="bold">‘‘na vāya</hi>nti ettha ca <hi rend="bold">vā</hi>ti vibhāsā, aññāsipi na aññāsipī’’ti, (vajira॰ ṭī॰ paṭhamamahāsaṅgītikathāvaṇṇanā) taṃ tassa matimattaṃ saṃyuttaṭṭhakathāya tathā avuttattā. idamekaṃ parūpavādasambhavakāraṇaṃ ‘‘tattha kecī’’tiādinā sambajjhitabbaṃ.</p>

<p rend="bodytext">aññampi kāraṇamāha <hi rend="bold">‘‘sakyakulappasuto cāyasmā’’</hi>ti. sākiyakule jāto, sākiyakulabhāvena vā pākaṭo ca āyasmā ānando. tattha…pe॰… upavadeyyunti sambandho. aññampi kāraṇaṃ vadati <hi rend="bold">‘‘tathāgatassa bhātā cūḷapituputto’’</hi>ti. <hi rend="bold">bhātā</hi>ti cettha kaniṭṭhabhātā cūḷapituputtabhāvena, na pana vayasā sahajātabhāvato.</p>

<p rend="gatha1">‘‘suddhodano dhotodano, sakkasukkāmitodanā.</p>

<p rend="gathalast">amitā pālitā cāti, ime pañca imā duve’’ti..</p>

<p rend="unindented">vuttesu hi sabbakaniṭṭhassa amitodanasakkassa putto āyasmā ānando. vuttañhi <hi rend="bold">manorathapūraṇiyaṃ –</hi></p>

<p rend="bodytext">‘‘kappasatasahassaṃ <pb ed="M" n="1.0062"/> pana dānaṃ dadamāno amhākaṃ bodhisattena saddhiṃ tusitapure nibbattitvā tato cuto amitodanasakkassa gehe nibbatti, athassa sabbe ñātake ānandite pamodite karonto jātoti ‘ānando’tveva nāmamakaṃsū’’ti.</p>

<p rend="unindented">tathāyeva vuttaṃ <hi rend="bold">papañcasūdaniyampi –</hi></p>

<p rend="bodytext">‘‘aññe pana vadanti – nāyasmā ānando bhagavatā sahajāto, vayasā ca cūḷapituputtatāya <pb ed="V" n="1.0056"/> ca bhagavato kaniṭṭhabhātāyeva. tathā hi <hi rend="bold">manorathapūraṇiyaṃ</hi> ekanipātavaṇṇanāyaṃ sahajātagaṇane so na vuto’’ti.</p>

<p rend="unindented">yaṃ vuccati, taṃ gahetabbaṃ. <hi rend="bold">tatthā</hi>ti tasmiṃ vissatthādibhāve sati. ativissatthasakyakulappasutatathāgatabhātubhāvatoti vuttaṃ hoti. bhāvenabhāvalakkhaṇe hi katthaci hetvattho sampajjati. tathā hi ācariyadhammapālattherena <hi rend="bold">nettiṭṭhakathāyaṃ</hi> ‘‘gunnañce taramānāna’’nti gāthāvaṇṇanāyaṃ vuttaṃ –</p>

<p rend="bodytext"><hi rend="bold">‘‘sabbā tā jimhaṃ gacchantī</hi>ti sabbā tā gāviyo kuṭilameva gacchanti, kasmā? nette jimhagate sati nette kuṭilaṃ gate sati, nettassa kuṭilaṃ gatattāti attho’’ti.</p>

<p rend="bodytext">udānaṭṭhakathāyampi ‘‘iti imasmiṃ sati idaṃ hotī’’ti suttapadavaṇṇanāyaṃ ‘‘hetuatthatā bhummavacanassa kāraṇassa bhāvena tadavinābhāvī phalassa bhāvo lakkhīyatīti veditabbā’’ti (udā॰ aṭṭha॰ 1.1). <hi rend="bold">tatthā</hi>ti vā nimittabhūte vissatthādimhīti attho, tasmiṃ uccinanetipi vadanti. <hi rend="bold">chandāgamanaṃ viyā</hi>ti ettha chandā āgamanaṃ viyāti padacchedo. <hi rend="bold">chandā</hi>ti ca hetumhi nissakkavacanaṃ, chandena āgamanaṃ pavattanaṃ viyāti attho, chandena akattabbakaraṇamivāti vuttaṃ hoti, chandaṃ vā āgacchati sampayogavasenāti <hi rend="bold">chandāgamanaṃ,</hi> tathā pavatto apāyagamanīyo akusalacittuppādo. atha vā ananurūpaṃ gamanaṃ agamanaṃ. chandena agamanaṃ <hi rend="bold">chandāgamanaṃ,</hi> chandena sinehena ananurūpaṃ gamanaṃ pavattanaṃ viya akattabbakaraṇaṃ viyāti vuttaṃ hoti. asekkhabhūtā paṭisambhidā, taṃpattāti <pb ed="M" n="1.0063"/> tathā, asekkhā ca te paṭisambhidāppattā cāti vā tathā, tādise. <hi rend="bold">sekkhapaṭisambhidāppatta</hi>nti etthāpi esa nayo. <hi rend="bold">parivajjento</hi>ti hetvatthe antasaddo, parivajjanahetūti attho. <hi rend="bold">anumatiyā</hi>ti anuññāya, yācanāyāti vuttaṃ hoti.</p>

<p rend="bodytext"><hi rend="bold">‘‘kiñcāpi sekkho’’</hi>ti idaṃ asekkhānaṃyeva uccinitattā vuttaṃ, na sekkhānaṃ agatigamanasambhavena. paṭhamamaggeneva hi cattāri agatigamanāni pahīyanti, tasmā kiñcāpi sekkho, tathāpi thero āyasmantaṃ ānandaṃ uccinatūti sambandho. na pana kiñcāpi sekkho, tathāpi abhabbo agatiṃ gantunti. <hi rend="bold">‘‘abhabbo’’</hi>tiādinā pana dhammasaṅgītiyā tassa arahabhāvaṃ dassento vijjamānaguṇe katheti, tena saṅgītiyā dhammavinayavinicchaye sampatte chandādivasena aññathā <pb ed="V" n="1.0057"/> akathetvā yathābhūtameva kathessatīti dasseti. na gantabbā, ananurūpā vā gatīti <hi rend="bold">agati,</hi> taṃ. <hi rend="bold">pariyatto</hi>ti adhigato uggahito.</p>

<p rend="bodytext"><hi rend="bold">‘‘eva’’</hi>ntiādinā sanniṭṭhānagaṇanaṃ dasseti. <hi rend="bold">uccinitenā</hi>ti uccinitvā gahitena. apica <hi rend="bold">evaṃ…pe॰… uccinī</hi>ti nigamanaṃ, <hi rend="bold">‘‘tenāyasmatā’’</hi>tiādi pana sanniṭṭhānagaṇanadassanantipi vadanti.</p>

<p rend="bodytext">evaṃ saṅgāyakavicinanappakāraṃ dassetvā aññampi saṅgāyanatthaṃ desavicinanādippakāraṃ dassento <hi rend="bold">‘‘atha kho’’</hi>tiādimāha. tattha <hi rend="bold">etadahosī</hi>ti etaṃ parivitakkanaṃ ahosi. nu-saddena hi parivitakkanaṃ dasseti. <hi rend="bold">rājagaha</hi>nti ‘‘rājagahasāmantaṃ gahetvā vutta’’nti <hi rend="bold">gaṇṭhipadesu</hi> vadanti. gāvo caranti etthāti <hi rend="bold">gocaro,</hi> gunnaṃ caraṇaṭṭhānaṃ, so viyāti <hi rend="bold">gocaro,</hi> bhikkhūnaṃ caraṇaṭṭhānaṃ, mahanto so assa, etthāti vā <hi rend="bold">mahāgocaraṃ.</hi> aṭṭhārasannaṃ mahāvihārānampi atthitāya <hi rend="bold">pahūtasenāsanaṃ.</hi></p>

<p rend="bodytext"><hi rend="bold">thāvarakamma</hi>nti ciraṭṭhāyikammaṃ. <hi rend="bold">visabhāgapuggalo</hi> subhaddasadiso. <hi rend="bold">ukkoṭeyyā</hi>ti nivāreyya. <hi rend="bold">iti</hi>-saddo idamatthe, iminā manasikārena hetubhūtena etadahosīti attho. garubhāvajananatthaṃ ñattidutiyena kammena saṅghaṃ sāvesi, na apalokanañattikammamattenāti adhippāyo.</p>

<p rend="bodytext">kadā panāyaṃ katāti āha <hi rend="bold">‘‘ayaṃ panā’’</hi>tiādi. evaṃ katabhāvo ca imāya gaṇanāya viññāyatīti dasseti <hi rend="bold">‘‘bhagavā hī’’</hi>tiādinā. <hi rend="bold">athā</hi>ti anantaratthe nipāto, parinibbānantaramevāti attho. <hi rend="bold">sattāha</hi>nti <pb ed="M" n="1.0064"/> hi parinibbānadivasampi saṅgaṇhitvā vuttaṃ. <hi rend="bold">assā</hi>ti bhagavato, ‘‘sarīra’’nti iminā sambandho. saṃvegavatthuṃ kittetvā kittetvā aniccatāpaṭisaññuttāni gītāni gāyitvā pūjāvasena kīḷanato sundaraṃ kīḷanadivasā <hi rend="bold">sādhukīḷanadivasā nāma,</hi> saparahitasādhanaṭṭhena vā sādhūti vuttānaṃ sappurisānaṃ saṃvegavatthuṃ kittetvā kittetvā kīḷanadivasātipi yujjati. imasmiñca purimasattāhe ekadeseneva sādhukīḷanamakaṃsu. visesato pana dhātupūjādivasesuyeva. tathā hi vuttaṃ <hi rend="bold">mahāparinibbānasuttaṭṭhakathāyaṃ</hi> (dī॰ ni॰ aṭṭha॰ 2.235) –</p>

<p rend="bodytext">‘‘ito purimesu hi dvīsu sattāhesu te bhikkhū saṅghassa ṭhānanisajjokāsaṃ karontā khādanīyaṃ bhojanīyaṃ saṃvidahantā sādhukīḷikāya okāsaṃ na labhiṃsu, tato nesaṃ <pb ed="V" n="1.0058"/> ahosi ‘imaṃ sattāhaṃ sādhukīḷitaṃ kīḷissāma, ṭhānaṃ kho panetaṃ vijjati, yaṃ amhākaṃ pamattabhāvaṃ ñatvā kocideva āgantvā dhātuyo gaṇheyya, tasmā ārakkhaṃ ṭhapetvā kīḷissāmā’ti, tena te evamakaṃsū’’ti.</p>

<p rend="unindented">tathāpi te dhātupūjāyapi katattā dhātupūjādivasā nāma. imeyeva visesena bhagavati kattabbassa aññassa abhāvato ekadesena katampi sādhukīḷanaṃ upādāya ‘‘sādhukīḷanadivasā’’ti pākaṭā jātāti āha <hi rend="bold">‘‘evaṃ sattāhaṃ sādhukīḷanadivasā nāma ahesu’’</hi>nti.</p>

<p rend="bodytext"><hi rend="bold">citakāyā</hi>ti vīsasataratanuccāya candanadārucitakāya, padhānakiccavaseneva ca sattāhaṃ citakāyaṃ agginā jhāyīti vuttaṃ. na hi accantasaṃyogavasena nirantaraṃ sattāhameva agginā jhāyi tattha pacchimadivaseyeva jhāyitattā, tasmā sattāhasminti attho veditabbo. purimapacchimānañhi dvinnaṃ sattāhānamantare sattāhe yattha katthacipi divase jhāyamāne sati ‘‘sattāhe jhāyī’’ti vattuṃ yujjati. yathāha –</p>

<p rend="bodytext">‘‘tena kho pana samayena cattāro mallapāmokkhā sīsaṃ nhātā ahatāni vatthāni nivatthā ‘mayaṃ bhagavato citakaṃ āḷimpessāmā’ti na sakkonti āḷimpetu’’ntiādi (dī॰ ni॰ 2.233).</p>

<p rend="bodytext"><hi rend="bold">sattipañjaraṃ</hi> <pb ed="M" n="1.0065"/> <hi rend="bold">katvā</hi>ti sattikhaggādihatthehi purisehi mallarājūnaṃ bhagavato dhātuārakkhakaraṇaṃ upalakkhaṇavasenāha. sattihatthā purisā hi sattiyo yathā ‘‘kuntā pacarantī’’ti, tāhi samantato rakkhāpanavasena pañjarapaṭibhāgattā sattipañjaraṃ. <hi rend="bold">sandhāgāraṃ</hi> nāma rājūnaṃ ekā mahāsālā. uyyogakālādīsu hi rājāno tattha ṭhatvā ‘‘ettakā purato gacchantu, ettakā pacchato, ettakā ubhohi passehi, ettakā hatthīsu abhiruhantu, ettakā assesu, ettakā rathesū’’ti evaṃ sandhiṃ karonti mariyādaṃ bandhanti, tasmā taṃ ṭhānaṃ <hi rend="bold">‘‘sandhāgāra’’</hi>nti vuccati. apica uyyogaṭṭhānato āgantvāpi yāva gehesu allagomayaparibhaṇḍādīni karonti, tāva dve tīṇi divasāni rājāno tattha santhambhanti vissamanti parissayaṃ vinodentītipi <hi rend="bold">sandhāgāraṃ,</hi> rājūnaṃ vā saha atthānusāsanaṃ agārantipi <hi rend="bold">sandhāgāraṃ</hi> ha-kārassa dha-kāraṃ, anusarāgamañca katvā, yasmā vā rājāno tattha sannipatitvā ‘‘imasmiṃ kāle kasituṃ vaṭṭati, imasmiṃ kāle vapitu’’nti evamādinā nayena gharāvāsakiccāni sammantayanti, tasmā chinnavicchinnaṃ gharāvāsaṃ tattha sandhārentītipi <hi rend="bold">sandhāgāraṃ.</hi> visākhapuṇṇamito <pb ed="V" n="1.0059"/> paṭṭhāya yāva visākhamāsassa amāvāsī, tāva soḷasa divasā sīhaḷavohāravasena gahitattā, jeṭṭhamūlamāsassa sukkapakkhe ca pañca divasāti āha <hi rend="bold">‘‘iti ekavīsati divasā gatā’’</hi>ti. tattha carimadivaseyeva dhātuyo bhājayiṃsu, tasmiṃyeva ca divase ayaṃ kammavācā katā. tena vuttaṃ <hi rend="bold">‘‘jeṭṭhamūlasukkapakkhapañcamiya’’</hi>ntiādi. tattha jeṭṭhanakkhattaṃ vā mūlanakkhattaṃ vā tassa māsassa puṇṇamiyaṃ candena yuttaṃ, tasmā so māso ‘‘jeṭṭhamūlamāso’’ti vuccati. <hi rend="bold">anācāra</hi>nti heṭṭhā vuttaṃ anācāraṃ.</p>

<p rend="bodytext">yadi evaṃ kasmā <hi rend="bold">vinayaṭṭhakathāyaṃ,</hi> (pārā॰ aṭṭha॰ 1.paṭhamamahāsaṅgītikathāvaṇṇanā) <hi rend="bold">maṅgalasuttaṭṭhakathāya</hi>ñca (khu॰ pā॰ aṭṭha॰ maṅgalasuttavaṇṇanā) ‘‘sattasu sādhukīḷanadivasesu, sattasu ca dhātupūjādivasesu vītivattesū’’ti vuttanti? sattasu dhātupūjādivasesu gahitesu tadavinābhāvato majjhe citakāya jhāyanasattāhampi gahitamevāti katvā visuṃ na vuttaṃ viya dissati. yadi evaṃ kasmā ‘‘aḍḍhamāso atikkanto, diyaḍḍhamāso seso’’ti ca vuttanti? nāyaṃ doso. appakañhi ūnamadhikaṃ vā gaṇanūpagaṃ na hoti, tasmā appakena adhikopi samudāyo anadhiko viya hotīti katvā aḍḍhamāsato adhikepi pañcadivase ‘‘aḍḍhamāso atikkanto’’ti vuttaṃ dvāsītikhandhakavattānaṃ katthaci ‘‘asīti khandhakavattānī’’ti vacanaṃ viya, tathā appakena ūnopi samudāyo anūno viya hotīti <pb ed="M" n="1.0066"/> katvā diyaḍḍhamāsato ūnepi pañcadivase ‘‘diyaḍḍhamāso seso’’ti vuttaṃ <hi rend="bold">satipaṭṭhānavibhaṅgaṭṭhakathāyaṃ</hi> (vibha॰ 356) chamāsato ūnepi aḍḍhamāse ‘‘chamāsaṃ sajjhāyo kātabbo’’ti vacanaṃ viya, aññathā aṭṭhakathānaṃ aññamaññavirodho siyā. apica dīghabhāṇakānaṃ matena tiṇṇaṃ sattāhānaṃ vasena ‘‘ekavīsati divasā gatā’’ti idha vuttaṃ. vinayasuttanipātakhuddakapāṭhaṭṭhakathāsu pana khuddakabhāṇakānaṃ matena ekameva jhāyanadivasaṃ katvā tadavasesānaṃ dvinnaṃ sattāhānaṃ vasena ‘‘aḍḍhamāso atikkanto, diyaḍḍhamāso seso’’ti ca vuttaṃ. paṭhamabuddhavacanādīsu viya taṃ taṃ bhāṇakānaṃ matena aṭṭhakathāsupi vacanabhedo hotīti gahetabbaṃ. evampettha vadanti – parinibbānadivasato paṭṭhāya ādimhi cattāro sādhukīḷanadivasāyeva, tato paraṃ tayo sādhukīḷanadivasā ceva citakajhāyanadivasā ca, tato paraṃ eko citakajhāyanadivasoyeva, tato paraṃ tayo citakajhāyanadivasā ceva dhātupūjādivasā ca, tato paraṃ cattāro dhātupūjādivasāyeva, iti taṃ taṃ kiccānurūpagaṇanavasena tīṇi sattāhāni paripūrenti, agahitaggahaṇena pana aḍḍhamāsova hoti. ‘‘ekavīsati divasā gatā’’ti idha vuttavacanañca taṃ taṃ kiccānurūpagaṇaneneva. evañhi catūsupi aṭṭhakathāsu vuttavacanaṃ sametīti vicāretvā gahetabbaṃ. <hi rend="bold">vajirabuddhittherena</hi> pana vuttaṃ ‘‘aḍḍhamāso atikkantoti ettha eko divaso naṭṭho, so pāṭipadadivaso, kolāhaladivaso <pb ed="V" n="1.0060"/> nāma so, tasmā idha na gahito’’ti, (vajira॰ ṭī॰ paṭhamamahāsaṅgītikathāvaṇṇanā) taṃ na sundaraṃ <hi rend="bold">parinibbānasuttantapāḷiyaṃ</hi> (dī॰ ni॰ 2.227) pāṭipadadivasatoyeva paṭṭhāya sattāhassa vuttattā, aṭṭhakathāyañca parinibbānadivasena saddhiṃ tiṇṇaṃ sattāhānaṃ gaṇitattā. tathā hi parinibbānadivasena saddhiṃ tiṇṇaṃ sattāhānaṃ gaṇaneneva jeṭṭhamūlasukkapakkhapañcamī ekavīsatimo divaso hoti.</p>

<p rend="bodytext"><hi rend="bold">cattālīsa divasā</hi>ti jeṭṭhamūlasukkapakkhachaṭṭhadivasato yāva āsaḷhī puṇṇamī, tāva gaṇetvā vuttaṃ. <hi rend="bold">etthantare</hi>ti cattālīsadivasabbhantare. rogo eva <hi rend="bold">rogapalibodho.</hi> ācariyupajjhāyesu kattabbakiccameva <hi rend="bold">ācariyupajjhāyapalibodho</hi><pb ed="M" n="1.0067"/>, tathā <hi rend="bold">mātāpitupalibodho.</hi> yathādhippetaṃ atthaṃ, kammaṃ vā paribundheti uparodheti pavattituṃ na detīti <hi rend="bold">palibodho</hi> ra-kārassa la-kāraṃ katvā. <hi rend="bold">taṃ palibodhaṃ chinditvā taṃ karaṇīyaṃ karotū</hi>ti saṅgāhakena chinditabbaṃ taṃ sabbaṃ palibodhaṃ chinditvā dhammavinayasaṅgāyanasaṅkhātaṃ tadeva karaṇīyaṃ karotu.</p>

<p rend="bodytext"><hi rend="bold">aññepi mahātherā</hi>ti anuruddhattherādayo. <hi rend="bold">sokasallasamappita</hi>nti sokasaṅkhātena sallena anupaviṭṭhaṃ paṭividdhaṃ. asamucchinnaavijjātaṇhānusayattā avijjātaṇhābhisaṅkhātena kammunā bhavayonigatiṭṭhitisattāvāsesu khandhapañcakasaṅkhātaṃ attabhāvaṃ janeti abhinibbattetīti <hi rend="bold">jano.</hi> kilese janeti, ajani, janissatīti vā <hi rend="bold">jano,</hi> mahanto jano tathā, taṃ. <hi rend="bold">āgatāgata</hi>nti āgatamāgataṃ yathā ‘‘ekeko’’ti. ettha siyā – ‘‘thero attano pañcasatāya parisāya parivutto rājagahaṃ gato, aññepi mahātherā attano attano parivāre gahetvā sokasallasamappitaṃ mahājanaṃ assāsetukāmā taṃ taṃ disaṃ pakkantā’’ti idha vuttavacanaṃ samantapāsādikāya ‘‘mahākassapatthero ‘rājagahaṃ āvuso gacchāmā’ti upaḍḍhaṃ bhikkhusaṅghaṃ gahetvā ekaṃ maggaṃ gato, anuruddhattheropi upaḍḍhaṃ gahetvā ekaṃ maggaṃ gato’’ti (pārā॰ aṭṭha॰ paṭhamamahāsaṅgītikathāvaṇṇanā) vuttavacanañca aññamaññaṃ viruddhaṃ hoti. idha hi mahākassapattherādayo attano attano parivārabhikkhūhiyeva saddhiṃ taṃ taṃ disaṃ gatāti attho āpajjati, tattha pana mahākassapattheraanuruddhattherāyeva paccekamupaḍḍhasaṅghena saddhiṃ ekekaṃ maggaṃ gatāti? vuccate – tadubhayampi hi vacanaṃ na virujjhati atthato saṃsandanattā. idha hi niravasesena therānaṃ paccekagamanavacanameva tattha nayavasena dasseti, idha attano attano parisāya gamanavacanañca tattha upaḍḍhasaṅghena saddhiṃ gamanavacanena. <hi rend="bold">upaḍḍhasaṅgho</hi>ti hi sakasakaparisābhūto bhikkhugaṇo gayhati upaḍḍhasaddassa asamepi bhāge pavattattā. yadi hi sannipatite saṅghe upaḍḍhasaṅghena saddhinti atthaṃ gaṇheyya, tadā saṅghassa gaṇanapathamatītattā na yujjateva<pb ed="V" n="1.0061"/>, yadi ca saṅgāyanatthaṃ uccinitānaṃ pañcannaṃ bhikkhusatānaṃ majjhe upaḍḍhasaṅghena saddhinti atthaṃ gaṇheyya, evampi tesaṃ gaṇapāmokkhānaṃyeva uccinitattā na yujjateva. paccekagaṇino hete. vuttañhi ‘‘sattasatasahassāni, tesu pāmokkhabhikkhavo’’ti<pb ed="M" n="1.0068"/>, iti atthato saṃsandanattā tadetaṃ ubhayampi vacanaṃ aññamaññaṃ na virujjhatīti. taṃtaṃbhāṇakānaṃ matenevaṃ vuttantipi vadanti.</p>

<p rend="bodytext">‘‘aparinibbutassa bhagavato’’tiādinā yojetabbaṃ. <hi rend="bold">pattacīvaramādāyā</hi>ti ettha catumahārājadattiyaselamayapattaṃ, sugatacīvarañca gaṇhitvāti attho. soyeva hi patto bhagavatā sadā paribhutto. vuttañhi <hi rend="bold">samacittapaṭipadāsuttaṭṭhakathāyaṃ</hi> ‘‘vassaṃvutthānusārena atirekavīsativassakālepi tasseva paribhuttabhāvaṃ dīpetukāmena pātova sarīrapaṭijagganaṃ katvā sunivatthanivāsano sugatacīvaraṃ pārupitvā selamayapattamādāya bhikkhusaṅghaparivuto dakkhiṇadvārena nagaraṃ pavisitvā piṇḍāya caranto’’ti (a॰ ni॰ aṭṭha॰ 2.37) gandhamālādayo nesaṃ hattheti <hi rend="bold">gandhamālādihatthā.</hi></p>

<p rend="bodytext"><hi rend="bold">tatrā</hi>ti tissaṃ sāvatthiyaṃ. <hi rend="bold">suda</hi>nti nipātamattaṃ. <hi rend="bold">aniccatādipaṭisaṃyuttāyā</hi>ti ‘‘sabbe saṅkhārā aniccā’’tiādinā (dha॰ pa॰ 277) aniccasabhāvapaṭisaññuttāya. dhammena yuttā, dhammassa vā patirūpāti <hi rend="bold">dhammī,</hi> tādisāya. <hi rend="bold">saññāpetvā</hi>ti suṭṭhu jānāpetvā, samassāsetvāti vuttaṃ hoti. <hi rend="bold">vasitagandhakuṭi</hi>nti niccasāpekkhattā samāso. paribhogacetiyabhāvato <hi rend="bold">‘‘gandhakuṭiṃ vanditvā’’</hi>ti vuttaṃ. ‘‘vanditvā’’ti ca ‘‘vivaritvā’’ti ettha pubbakālakiriyā. tathā hi ācariyasāriputtattherena vuttaṃ ‘‘gandhakuṭiyā dvāraṃ vivaritvāti paribhogacetiyabhāvato gandhakuṭiṃ vanditvā gandhakuṭiyā dvāraṃ vivarīti veditabba’’nti (sārattha॰ ṭī॰ 1.paṭhamamahāsaṅgītikathā) milātā mālā, sāyeva kacavaraṃ, milātaṃ vā mālāsaṅkhātaṃ kacavaraṃ tathā. <hi rend="bold">atiharitvā</hi>ti paṭhamaṃ ṭhapitaṭṭhānamabhimukhaṃ haritvā. <hi rend="bold">yathāṭhāne ṭhapetvā</hi>ti paṭhamaṃ ṭhapitaṭṭhānaṃ anatikkamitvā yathāṭhitaṭṭhāneyeva ṭhapetvā. <hi rend="bold">bhagavato ṭhitakāle karaṇīyaṃ vattaṃ sabbamakāsī</hi>ti senāsane kattabbavattaṃ sandhāya vuttaṃ. <hi rend="bold">kurumāno cā</hi>ti taṃ sabbaṃ vattaṃ karonto ca. lakkhaṇe hi ayaṃ māna-saddo. nhānakoṭṭhakassa sammajjanañca tasmiṃ udakassa upaṭṭhāpanañca, tāni ādīni yesaṃ dhammadesanāovādādīnanti tathā, tesaṃ kālesūti attho. sīhassa migarājassa seyyā <hi rend="bold">sīhaseyyā,</hi> taddhitavasena, sadisavohārena vā bhagavato seyyāpi ‘‘sīhaseyyā’’ti vuccati. tejussadairiyāpathattā uttamaseyyā vā, yaṃ sandhāya vuttaṃ ‘‘atha kho bhagavā dakkhiṇena passena sīhaseyyaṃ <pb ed="V" n="1.0062"/> kappesi <pb ed="M" n="1.0069"/> pāde pādaṃ accādhāya sato sampajāno’’ti, (dī॰ ni॰ 2.198) taṃ. kappanakālo karaṇakālo nanūti yojetabbaṃ.</p>

<p rend="bodytext"><hi rend="bold">‘‘yathā ta’’</hi>ntiādinā yathāvuttamatthaṃ upamāya āvi karoti. tattha yathā aññopi bhagavato…pe॰… patiṭṭhitapemo ceva akhīṇāsavo ca anekesu…pe॰… upakārasañjanitacittamaddavo ca akāsi, evaṃ āyasmāpi ānando bhagavato guṇa…pe॰… maddavo ca hutvā akāsīti yojanā. nti nipātamattaṃ. apica etena tathākaraṇahetuṃ dasseti, yathā aññepi yathāvuttasabhāvā akaṃsu, tathā āyasmāpi ānando bhagavato…pe॰… patiṭṭhitapemattā ceva akhīṇāsavattā ca anekesu…pe॰… upakārasañjanitacittamaddavattā cāti hetuatthassa labbhamānattā. hetugabbhāni hi etāni padāni tadatthasseva tathākaraṇahetubhāvato. dhanapāladamana (cūḷava॰ 342), suvaṇṇakakkaṭa (jā॰ 1.5.94), cūḷahaṃsa (jā॰ 1.15.133) -mahāhaṃsajātakādīhi (jā॰ 2.21.89) cettha vibhāvetabbo. guṇānaṃ gaṇo, soyeva amatanipphādakarasasadisatāya <hi rend="bold">amataraso.</hi> taṃ jānanapakatitāyāti patiṭṭhitapade hetu. <hi rend="bold">upakāra…pe॰… maddavo</hi>ti upakārapubbabhāvena sammājanitacittamuduko. evampi so iminā kāraṇena adhivāsesīti dassento <hi rend="bold">‘‘tamena’’</hi>ntiādimāha. tattha <hi rend="bold">tamena</hi>nti taṃ āyasmantaṃ ānandaṃ. eta-saddo hi padālaṅkāramattaṃ. ayañhi saddapakati, yadidaṃ dvīsu sabbanāmesu pubbapadasseva atthapadatā. <hi rend="bold">saṃvejesī</hi>ti ‘‘nanu bhagavatā paṭikacceva akkhātaṃ ‘sabbeheva piyehi manāpehi nānābhāvo vinābhāvo’tiādinā (dī॰ ni॰ 2.183; saṃ॰ ni॰ 5.379; a॰ ni॰ 10.48) saṃvegaṃ janesī’’ti (dī॰ ni॰ ṭī॰ paṭhamamahāsaṅgītikathāvaṇṇanā) <hi rend="bold">ācariyadhammapālattherena</hi> vuttaṃ, evaṃ sati ‘‘bhante…pe॰… assāsessathāti paṭhamaṃ vatvā’’ti saha pāṭhasesena yojanā assa. yathārutato pana ādyatthena iti-saddena ‘‘evamādinā saṃvejesī’’ti yojanāpi yujjateva. yena kenaci hi vacanena saṃvegaṃ janesi, taṃ sabbampi saṃvejanassa karaṇaṃ sambhavatīti. <hi rend="bold">santhambhitvā</hi>ti paridevanādivirahena attānaṃ paṭibandhetvā patiṭṭhāpetvā. <hi rend="bold">ussannadhātuka</hi>nti upacitapittasemhādidosaṃ. pittasemhavātavasena hi tisso dhātuyo idha bhesajjakaraṇayogyatāya <pb ed="M" n="1.0070"/> adhippetā, yā ‘‘dosā, malā’’ti ca loke vuccanti, pathavī āpo tejo vāyo ākāsoti ca bhedena paccekaṃ pañcavidhā. vuttañhi –</p>

<p rend="gatha1">‘‘vāyupittakaphā dosā, dhātavo ca malā tathā.</p>

<p rend="gathalast">tatthāpi pañcadhākhyātā, paccekaṃ dehadhāraṇā..</p>

<p rend="gatha1">sarīradūsanā <pb ed="V" n="1.0063"/> dosā, malīnakaraṇā malā.</p>

<p rend="gathalast">dhāraṇā dhātavo te tu, itthamanvatthasaññakā’’ti..</p>

<p rend="bodytext"><hi rend="bold">samassāsetu</hi>nti santappetuṃ. devatāya saṃvejitadivasato, jetavanavihāraṃ paviṭṭhadivasato vā <hi rend="bold">dutiyadivase.</hi> viriccati etenāti <hi rend="bold">virecanaṃ,</hi> osadhaparibhāvitaṃ khīrameva virecanaṃ tathā. <hi rend="bold">yaṃ sandhāyā</hi>ti yaṃ bhesajjapānaṃ sandhāya. aṅgapaccaṅgena sobhatīti <hi rend="bold">subho,</hi> manuno apaccaṃ <hi rend="bold">mānavo,</hi> na-kārassa pana ṇa-kāre kate māṇavo. <hi rend="bold">manū</hi>ti hi paṭhamakappikakāle manussānaṃ mātāpituṭṭhāne ṭhito puriso, yo sāsane ‘‘mahāsammatarājā’’ti vutto. so hi sakalalokassa hitaṃ manabhi jānātīti manūti vuccati. evampettha vadanti ‘‘dantaja na-kārasahito mānavasaddo sabbasattasādhāraṇavacano, muddhaja ṇa-kārasahito pana māṇavasaddo kucchitamūḷhāpaccavacano’’ti. <hi rend="bold">cūḷakammavibhaṅgasuttaṭṭhakathāya</hi>mpi (ma॰ ni॰ aṭṭha॰ 4.289) hi muddhaja ṇa-kārasahitasseva māṇavasaddassa attho vaṇṇito. taṭṭīkāyampi ‘‘yaṃ apaccaṃ kucchitaṃ mūḷhaṃ vā, tattha loke māṇavavohāro, yebhuyyena ca sattā daharakāle mūḷhadhātukā hontīti tassevattho pakāsito’’ti vadanti ācariyā. aññattha ca vīsativassabbhantaro yuvā māṇavo, idha pana tabbohārena mahallakopi. vuttañhi <hi rend="bold">cūḷakammavibhaṅgasuttavaṇṇanāyaṃ</hi> ‘‘māṇavoti pana taṃ taruṇakāle vohariṃsu, so mahallakakālepi teneva vohārena voharīyatī’’ti, (ma॰ ni॰ aṭṭha॰ 4.289) subhanāmakena laddhamāṇavavohārenāti attho. so pana ‘‘satthā parinibbuto, ānandatthero kirassa pattacīvaramādāya āgato, mahājano taṃ dassanāya upasaṅkamatī’’ti sutvā ‘‘vihāraṃ kho pana gantvā mahājanamajjhe na sakkā sukhena paṭisanthāraṃ vā kātuṃ, dhammakathaṃ vā sotuṃ, gehamāgataṃyeva naṃ disvā sukhena paṭisanthāraṃ karissāmi<pb ed="M" n="1.0071"/>, ekā ca me kaṅkhā atthi, tampi naṃ pucchissāmī’’ti cintetvā ekaṃ māṇavakaṃ pesesi, taṃ sandhāyāha <hi rend="bold">‘‘pahitaṃ māṇavaka’’</hi>nti khuddake cettha kapaccayo. <hi rend="bold">etadavocā</hi>ti etaṃ ‘‘akālo’’tiādikaṃ vacanaṃ ānandatthero avoca.</p>

<p rend="bodytext"><hi rend="bold">akālo</hi>ti ajja gantuṃ ayuttakālo. kasmāti ce <hi rend="bold">‘‘atthi me’’</hi>tiādimāha. <hi rend="bold">bhesajjamattā</hi>ti appakaṃ bhesajjaṃ. appattho hettha mattāsaddo ‘‘mattā sukhapariccāgā’’tiādīsu (dha॰ pa॰ 290) viya. <hi rend="bold">pītā</hi>ti pivitā. <hi rend="bold">svepī</hi>ti ettha <hi rend="bold">‘‘api</hi>-saddo apekkho mantā nuññāyā’’ti (vajira॰ ṭī॰ paṭhamamahāsaṅgītikathāvaṇṇanā) <hi rend="bold">vajirabuddhittherena</hi> vuttaṃ. ayaṃ pana tassādhippāyo – ‘‘appeva nāmā’’ti saṃsayamatte vutte anuññātabhāvo na siddho, tasmā taṃ sādhanatthaṃ <pb ed="V" n="1.0064"/> ‘‘apī’’ti vuttaṃ, tena imamatthaṃ dīpeti ‘‘appeva nāma sve mayaṃ upasaṅkameyyāma, upasaṅkamituṃ paṭibalā samānā upasaṅkamissāma cā’’ti.</p>

<p rend="bodytext"><hi rend="bold">dutiyadivase</hi>ti khīravirecanapītadivasato dutiyadivase. <hi rend="bold">cetakattherenā</hi>ti cetiyaraṭṭhe jātattā <hi rend="bold">cetako</hi>ti evaṃ laddhanāmena therena. <hi rend="bold">pacchāsamaṇenā</hi>ti pacchānugatena samaṇena. sahatthe cetaṃ karaṇavacanaṃ. <hi rend="bold">subhena māṇavena puṭṭho</hi>ti ‘‘yesu dhammesu bhavaṃ gotamo imaṃ lokaṃ patiṭṭhapesi, te tassa accayena naṭṭhā nu kho, dharanti nu kho, sace dharanti, bhavaṃ (natthi dī॰ ni॰ aṭṭha॰ 1.448) ānando jānissati, handa naṃ pucchāmī’’ti evaṃ cintetvā ‘‘yesaṃ so bhavaṃ gotamo dhammānaṃ vaṇṇavādī ahosi, yattha ca imaṃ janataṃ samādapesi nivesesi patiṭṭhāpesi, katamesānaṃ kho bho ānanda dhammānaṃ so bhavaṃ gotamo vaṇṇavādī ahosī’’tiādinā (dī॰ ni॰ 1.448) puṭṭho, athassa thero tīṇi piṭakāni sīlakkhandhādīhi tīhi khandhehi saṅgahetvā dassento ‘‘tiṇṇaṃ kho māṇava khandhānaṃ so bhagavā vaṇṇavādī’’tiādinā (dī॰ ni॰ 1.449) idha sīlakkhandhavagge dasamaṃ suttamabhāsi, taṃ sandhāyāha <hi rend="bold">‘‘imasmiṃ…pe॰… mabhāsī’’</hi>ti.</p>

<p rend="bodytext"><hi rend="bold">khaṇḍa</hi>nti chinnaṃ. phullanti bhinnaṃ, sevālāhichattakādivikassanaṃ vā, tesaṃ <hi rend="bold">paṭisaṅkharaṇaṃ</hi> sammā pākatikakaraṇaṃ, abhinavapaṭikaraṇanti vuttaṃ hoti. <hi rend="bold">upakaṭṭhāyā</hi>ti āsannāya. vassaṃ upanenti upagacchanti etthāti <hi rend="bold">vassūpanāyikā,</hi> vassūpagatakālo, tāya. <hi rend="bold">saṅgītipāḷiyaṃ</hi> (cūḷava॰ 440) sāmaññena vuttampi vacanaṃ <pb ed="M" n="1.0072"/> evaṃ gateyeva sandhāya vuttanti saṃsandetuṃ sādhetuṃ vā āha <hi rend="bold">‘‘evañhī’’</hi>tiādi.</p>

<p rend="bodytext"><hi rend="bold">rājagahaṃ parivāretvā</hi>ti bahinagare ṭhitabhāvena vuttaṃ. <hi rend="bold">chaḍḍitapatitauklāpā</hi>ti chaḍḍitā ca patitā ca uklāpā ca. idaṃ vuttaṃ hoti – bhagavato parinibbānaṭṭhānaṃ gacchantehi bhikkhūhi chaḍḍitā vissaṭṭhā, tatoyeva ca upacikādīhi khāditattā ito cito ca patitā, sammajjanābhāvena ākiṇṇakacavarattā uklāpā cāti. tadevatthaṃ <hi rend="bold">‘‘bhagavato hī’’</hi>tiādinā vibhāveti. avakuthi pūtibhāvamagamāsīti <hi rend="bold">uklāpo</hi> tha-kārassa la-kāraṃ katvā, ujjhiṭṭho vā kalāposamūhoti <hi rend="bold">uklāpo,</hi> vaṇṇasaṅgamanavasenevaṃ vuttaṃ yathā ‘‘upakleso, sneho’’ – iccādi, tena yuttāti tathā. paricchedavasena veṇīyanti dissantīti <hi rend="bold">pariveṇā. kurumānā</hi>ti kattukāmā. senāsanavattānaṃ paññattattā, senāsanakkhandhake ca senāsanapaṭibaddhānaṃ bahūnampi vacanānaṃ vuttattā senāsanapaṭisaṅkharaṇampi tassa pūjāyeva nāmāti āha <hi rend="bold">‘‘bhagavato vacanapūjanattha’’</hi>nti. <hi rend="bold">paṭhamaṃ māsa</hi>nti <pb ed="V" n="1.0065"/> vassānassa paṭhamaṃ māsaṃ. accantasaṃyoge cetaṃ upayogavacanaṃ. <hi rend="bold">‘‘titthiyavādaparimocanatthañcā’’</hi>ti vuttamatthaṃ pākaṭaṃ kātuṃ <hi rend="bold">‘‘titthiyā hī’’</hi>tiādi vuttaṃ.</p>

<p rend="bodytext"><hi rend="bold">ya</hi>nti katikavattakaraṇaṃ. edisesu hi ṭhānesu yaṃ-saddo taṃ-saddānapekkho teneva atthassa paripuṇṇattā. yaṃ vā katikavattaṃ sandhāya <hi rend="bold">‘‘atha kho’’</hi>tiādi vuttaṃ, tadeva mayāpi vuttanti attho. esa nayo īdisesu <hi rend="bold">bhagavatā…pe॰… vaṇṇita</hi>nti senāsanavattaṃ paññapentena senāsanakkhandhake (cūḷava॰ 308) ca senāsanapaṭibaddhavacanaṃ kathentena vaṇṇitaṃ. <hi rend="bold">saṅgāyissāmā</hi>ti ettha iti-saddassa ‘‘vuttaṃ ahosī’’ti ca ubhayattha sambandho, ekassa vā iti-saddassa lopo.</p>

<p rend="bodytext"><hi rend="bold">dutiyadivase</hi>ti evaṃ cintitadivasato dutiyadivase, so ca kho vassūpanāyikadivasato dutiyadivasova. therā hi āsaḷhipuṇṇamito pāṭipadadivaseyeva sannipatitvā vassamupagantvā evaṃ cintesunti. <hi rend="bold">rājadvāre</hi>ti rājagehadvāre. <hi rend="bold">hatthakamma</hi>nti hatthakiriyaṃ, hatthakammassa karaṇanti vuttaṃ hoti. <hi rend="bold">paṭivedesu</hi>nti jānāpesuṃ. <hi rend="bold">visaṭṭhā</hi>ti nirāsaṅkacittā. āṇāyeva <pb ed="M" n="1.0073"/> appaṭihatavuttiyā pavattanaṭṭhena cakkanti <hi rend="bold">āṇācakkaṃ.</hi> tathā dhammoyeva cakkanti <hi rend="bold">dhammacakkaṃ,</hi> taṃ panidha desanāñāṇapaṭivedhañāṇavasena duvidhampi yujjati tadubhayeneva saṅgītiyā pavattanato. ‘‘dhammacakkanti cetaṃ desanāñāṇassāpi nāmaṃ, paṭivedhañāṇassāpī’’ti (saṃ॰ ni॰ aṭṭha॰ 2.3.78) hi <hi rend="bold">aṭṭhakathāsu</hi> vuttaṃ. <hi rend="bold">sannisajjaṭṭhāna</hi>nti sannipatitvā nisīdanaṭṭhānaṃ. satta paṇṇāni yassāti <hi rend="bold">sattapaṇṇī,</hi> yo ‘‘chattapaṇṇo, visamacchado’’ tipi vuccati, tassa jātaguhadvāreti attho.</p>

<p rend="bodytext"><hi rend="bold">vissakammunā</hi>ti sakkassa devānamindassa kammākammavidhāyakaṃ devaputtaṃ sandhāyāha. <hi rend="bold">suvibhattabhittithambhasopāna</hi>nti ettha suvibhattapadassa dvandato pubbe suyyamānattā sabbehi dvandapadehi sambandho, tathā <hi rend="bold">‘‘nānāvidha…pe॰… vicitta’’</hi>ntiādīsupi. <hi rend="bold">rājabhavanavibhūti</hi>nti rājabhavanasampattiṃ, rājabhavanasobhaṃ vā. <hi rend="bold">avahasantamivā</hi>ti avahāsaṃ kurumānaṃ viya. <hi rend="bold">siriyā</hi>ti sobhāsaṅkhātāya lakkhiyā. <hi rend="bold">niketanamivā</hi>ti vasanaṭṭhānamiva, ‘‘jalantamivā’’tipi pāṭho. ekasmiṃyeva pānīyatitthe nipatantā pakkhino viya sabbesampi janānaṃ cakkhūni maṇḍapeyeva nipatantīti vuttaṃ <hi rend="bold">‘‘ekanipāta…pe॰… vihaṅgāna’’</hi>nti. <hi rend="bold">nayanavihaṅgāna</hi>nti nayanasaṅkhātavihaṅgānaṃ. <hi rend="bold">lokarāmaṇeyyakamiva sampiṇḍita</hi>nti yadi loke vijjamānaṃ rāmaṇeyyakaṃ sabbameva ānetvā ekattha sampiṇḍitaṃ siyā, taṃ viyāti vuttaṃ hoti, yaṃ yaṃ vā loke ramitumarahati, taṃ sabbaṃ sampiṇḍitamivātipi <pb ed="V" n="1.0066"/> attho. <hi rend="bold">daṭṭhabbasāramaṇḍa</hi>nti pheggurahitaṃ sāraṃ viya, kasaṭavinimuttaṃ pasannaṃ viya ca daṭṭhumaraharūpesu sārabhūtaṃ, pasannabhūtañca. apica daṭṭhabbo dassanīyo sārabhūto visiṭṭhataro maṇḍo maṇḍanaṃ alaṅkāro etassāti <hi rend="bold">daṭṭhabbasāramaṇḍo,</hi> taṃ. maṇḍaṃ sūriyarasmiṃ pāti nivāreti, sabbesaṃ vā janānaṃ maṇḍaṃ pasannaṃ pāti rakkhati, maṇḍanamalaṅkāraṃ vā pāti pivati alaṅkarituṃ yuttabhāvenāti <hi rend="bold">maṇḍapo,</hi> taṃ.</p>

<p rend="bodytext">kusumadāmāni ca tāni olambakāni ceti <hi rend="bold">kusumadāmolambakāni.</hi> visesanassa cettha paranipāto yathā ‘‘agyāhito’’ti. vividhāniyeva kusumadāmolambakāni tathā, tāni viniggalantaṃ visesena vamentaṃ nikkhāmentamiva cāru sobhanaṃ vitānaṃ etthāti tathā. kuṭṭena gahito samaṃ katoti <hi rend="bold">kuṭṭimo, koṭṭimo</hi> vā, tādisoyeva maṇīti <hi rend="bold">maṇikoṭṭimo</hi><pb ed="M" n="1.0074"/>, nānāratanehi vicitto maṇikoṭṭimo, tassa talaṃ tathā. atha vā maṇiyo koṭṭetvā katatalattā maṇikoṭṭena nipphattanti <hi rend="bold">maṇikoṭṭimaṃ,</hi> tameva talaṃ, nānāratanavicittaṃ maṇikoṭṭimatalaṃ tathā. tamiva ca nānāpupphūpahāravicittaṃ supariniṭṭhitabhūmikammanti sambandho. pupphapūjā <hi rend="bold">pupphūpahāro.</hi> ettha hi nānāratanavicittaggahaṇaṃ nānāpupphūpahāravicittatāyanidassanaṃ, maṇikoṭṭimatalaggahaṇaṃ supariniṭṭhitabhūmikammatāyāti daṭṭhabbaṃ. nanti maṇḍapaṃ. <hi rend="bold">brahmavimānasadisa</hi>nti bhāvanapuṃsakaṃ, yathā brahmavimānaṃ sobhati, tathā alaṅkaritvāti attho. visesena mānetabbanti <hi rend="bold">vimānaṃ.</hi> saddavidū pana ‘‘vihe ākāse māyanti gacchanti devā yenāti vimāna’’nti vadanti. visesena vā sucaritakammunā mīyati nimmīyatīti <hi rend="bold">vimānaṃ, vī</hi>ti vā sakuṇo vuccati, taṃ saṇṭhānena mīyati nimmīyatīti <hi rend="bold">vimāna</hi>ntiādināpi vattabbo. <hi rend="bold">vimānaṭṭhakathāyaṃ</hi> pana ‘‘ekayojanadviyojanādibhāvena pamāṇavisesayuttatāya, sobhātisayayogena ca visesato mānanīyatāya vimāna’’nti (vi॰ va॰ aṭṭha॰ ganthārambhakathā) vuttaṃ. natthi agghametesanti <hi rend="bold">anagghāni,</hi> aparimāṇagghāni agghitumasakkuṇeyyānīti vuttaṃ hoti. patirūpaṃ, paccekaṃ vā attharitabbānīti <hi rend="bold">paccattharaṇāni,</hi> tesaṃ satāni tathā. <hi rend="bold">uttarābhimukha</hi>nti uttaradisābhimukhaṃ. dhammopi satthāyeva satthukiccanipphādanatoti vuttaṃ <hi rend="bold">‘‘buddhassa bhagavato āsanārahaṃ dhammāsanaṃ paññapetvā’’</hi>ti. yathāha ‘‘yo kho…pe॰… mamaccayena satthā’’tiādi, (dī॰ ni॰ 2.216) tathāgatappaveditadhammadesakassa vā satthukiccāvahattā tathārūpe āsane nisīditumarahatīti dassetumpi evaṃ vuttaṃ. <hi rend="bold">āsanāraha</hi>nti nisīdanārahaṃ. <hi rend="bold">dhammāsana</hi>nti dhammadesakāsanaṃ, dhammaṃ vā kathetuṃ yuttāsanaṃ. <hi rend="bold">dantakhacita</hi>nti dantehi khacitaṃ, hatthidantehi katanti vuttaṃ hoti. ‘‘danto nāma hatthidanto vuccatī’’ti hi vuttaṃ. <hi rend="bold">etthā</hi>ti etasmiṃ dhammāsane. <hi rend="bold">mama kicca</hi>nti mama kammaṃ, mayā vā karaṇīyaṃ.</p>

<p rend="bodytext">idāni <pb ed="V" n="1.0067"/> āyasmato ānandassa asekkhabhūmisamāpajjanaṃ dassento <hi rend="bold">‘‘tasmiñca panā’’</hi>tiādimāha. tattha <hi rend="bold">tasmiñca pana divasa</hi>eti tathā raññā ārocāpitadivase, sāvaṇamāsassa<hi rend="bold"> </hi>kāḷapakkhacatutthadivaseti vuttaṃ hoti. anatthajananato visasaṅkāsatāya kileso <hi rend="bold">visaṃ,</hi> tassa khīṇāsavabhāvato aññathābhāvasaṅkhātā satti <hi rend="bold">gandho.</hi> tathā hi so <pb ed="M" n="1.0075"/> bhagavato parinibbānādīsu vilāpādimakāsi. apica visajananakapupphādigandhapaṭibhāgatāya nānāvidhadukkhahetukiriyājananako kilesova <hi rend="bold">‘‘visagandho’’</hi>ti vuccati. tathā hi so ‘‘visaṃ haratīti visattikā, visamūlāti visattikā, visaphalāti visattikā, visaparibhogāti visattikā’’tiādinā (mahāni॰ 3) vuttoti. apica <hi rend="bold">visagandho</hi>nāma virūpo maṃsādigandho, taṃsadisatāya pana kileso. ‘‘vissasaddo hi virūpe’’ti (dha॰ sa॰ ṭī॰ 624) <hi rend="bold">abhidhammaṭīkāyaṃ</hi>vuttaṃ. <hi rend="bold">addhā</hi>ti ekaṃsato. <hi rend="bold">saṃvega</hi>nti dhammasaṃvegaṃ. ‘‘ohitabhārāna’’nti hi yebhuyyena, padhānena ca vuttaṃ. edisesu pana ṭhānesu tadaññesampi dhammasaṃvegoyeva adhippeto. tathā hi ‘‘saṃvego nāma sahottappaṃ ñāṇaṃ, so tassā bhagavato dassane uppajjī’’ti (vi॰ va॰ aṭṭha॰ 838) <hi rend="bold">rajjumālāvimānavaṇṇanāyaṃ</hi>vuttaṃ, sā ca tadā aviññātasāsanā anāgataphalāti. itarathā hi cittutrāsavasena dosoyeva saṃvegoti āpajjati, evañca sati so tassa asekkhabhūmisamāpajjanassa ekaṃsakāraṇaṃ na siyā. evamabhūto ca so idha na vattabboyevāti alamatipapañcena. <hi rend="bold">tenā</hi>ti tasmā sve saṅghasannipātassa vattamānattā, sekkhasakaraṇīyattā vā. <hi rend="bold">te na yutta</hi>nti tava na yuttaṃ, tayā vā sannipātaṃ gantuṃ na patirūpaṃ.</p>

<p rend="bodytext"><hi rend="bold">meta</hi>nti mama etaṃ gamanaṃ. <hi rend="bold">yvāha</hi>nti yo ahaṃ, <hi rend="bold">ya</hi>nti vā kiriyāparāmasanaṃ, tena ‘‘gaccheyya’’nti ettha gamanakiriyaṃ parāmasati, kiriyāparāmasanassa ca yaṃ taṃ-saddassa ayaṃ pakati, yadidaṃ napuṃsakaliṅgena, ekavacanena ca yogyatā tathāyeva tattha tattha dassanato. kiriyāya hi sabhāvato napuṃsakattamekattañca icchanti saddavidū. <hi rend="bold">āvajjesī</hi>ti upanāmesi. <hi rend="bold">muttā</hi>ti muccitā. <hi rend="bold">appattañcā</hi>ti agatañca, bimbohane na tāva ṭhapitanti vuttaṃ hoti. <hi rend="bold">etasmiṃ antare</hi>ti etthantare, iminā padadvayena dassitakālānaṃ vemajjhakkhaṇe, tathādassitakāladvayassa vā vivareti vuttaṃ hoti.</p>

<p rend="gatha1">‘‘kāraṇe ceva citte ca, khaṇasmiṃ vivarepi ca.</p>

<p rend="gathalast">vemajjhādīsu atthesu ‘antarā’ti ravo gato’’ti..</p>

<p rend="unindented">hi <pb ed="V" n="1.0068"/> vuttaṃ. <hi rend="bold">anupādāyā</hi>ti taṇhādiṭṭhivasena kañci dhammaṃ aggahetvā, yehi vā kilesehi muccati, tesaṃ lesamattampi aggahetvā. <hi rend="bold">āsavehī</hi>ti <pb ed="M" n="1.0076"/> bhavato ā bhavaggaṃ, dhammato ca ā gotrabhuṃ savanato pavattanato āsavasaññitehi kilesehi. upalakkhaṇavacanamattañcetaṃ. tadekaṭṭhatāya hi sabbehipi kilesehi sabbehipi pāpadhammehi cittaṃ vimuccatiyeva. <hi rend="bold">cittaṃ vimuccī</hi>ti <hi rend="bold">cittaṃ</hi> arahattamaggakkhaṇe āsavehi vimuccamānaṃ hutvā arahattaphalakkhaṇe vimucci. tadatthaṃ vivarati <hi rend="bold">‘‘ayañhī’’</hi>tiādinā. <hi rend="bold">caṅkamenā</hi>ti caṅkamanakiriyāya. <hi rend="bold">visesa</hi>nti attanā laddhamaggaphalato visesamaggaphalaṃ. vivaṭṭūpanissayabhūtaṃ kataṃ upacitaṃ puññaṃ yenāti <hi rend="bold">katapuñño,</hi> arahattādhigamāya katādhikāroti attho. <hi rend="bold">padhānamanuyuñjā</hi>ti vīriyamanuyuñjāhi, arahattasamāpattiyā anuyogaṃ karohīti vuttaṃ hoti. <hi rend="bold">hohisī</hi>ti bhavissasi. <hi rend="bold">kathādoso</hi>ti kathāya doso vitathabhāvo. <hi rend="bold">accāraddha</hi>nti ativiya āraddhaṃ. <hi rend="bold">uddhaccāyā</hi>ti uddhatabhāvāya. <hi rend="bold">handā</hi>ti vossaggavacanaṃ. tena hi adhunāyeva yojemi, na panāhaṃ papañcaṃ karomīti vossaggaṃ karoti. <hi rend="bold">vīriyasamataṃ yojemī</hi>ti caṅkamanavīriyassa adhimattattā tassa hāpanavasena samādhinā samatāpādanena vīriyassa samataṃ samabhāvaṃ yojemi, vīriyena vā samathasaṅkhātaṃ samādhiṃ yojemītipi attho. dvidhāpi hi pāṭho dissati. <hi rend="bold">vissamissāmī</hi>ti assasissāmi. idāni tassa visesato pasaṃsanārahabhāvaṃ dassetuṃ <hi rend="bold">‘‘tenā’’</hi>tiādi vuttaṃ. <hi rend="bold">tenā</hi>ti catuiriyāpathavirahitatākāraṇena. <hi rend="bold">‘‘anipanno’’</hi>tiādīni paccuppannavacanāneva. parinibbutopi so ākāseyeva parinibbāyi. tasmā therassa kilesaparinibbānaṃ, khandhaparinibbānañca visesena pasaṃsārahaṃ acchariyabbhutamevāti.</p>

<p rend="bodytext"><hi rend="bold">dutiyadivase</hi>ti therena arahattapattadivasato dutiyadivase. <hi rend="bold">pañcamiya</hi>nti tithīpekkhāya vuttaṃ, ‘‘dutiyadivase’’ti iminā tulyādhikaraṇaṃ. bhinnaliṅgampi hi tulyatthapadaṃ dissati yathā ‘‘guṇo pamāṇaṃ, vīsati cittāni’’ iccādi. <hi rend="bold">kāḷapakkhassā</hi>ti sāvaṇamāsakāḷapakkhassa. paṭhamañhi māsaṃ khaṇḍaphullapaṭisaṅkharaṇamakaṃsu, paṭhamamāsabhāvo ca majjhimappadesavohārena. tattha hi purimapuṇṇamito yāva aparā puṇṇamī, tāva eko māsoti voharanti. tato tīṇi divasāni rājā maṇḍapamakāsi, tato dutiyadivase thero arahattaṃ sacchākāsi, tatiyadivase pana sannipatitvā therā saṅgītimakaṃsu, tasmā āsaḷhimāsakāḷapakkhapāṭipadato yāva sāvaṇamāsakāḷapakkhapañcamī<pb ed="M" n="1.0077"/>, tāva pañcadivasādhiko ekamāso hoti. <hi rend="bold">samāno</hi>ti uppajjamāno. <hi rend="bold">haṭṭhatuṭṭhacitto</hi>ti ativiya somanassacitto, pāmojjena vā haṭṭhacitto pītiyā tuṭṭhacitto. <hi rend="bold">ekaṃsa</hi>nti ekasmiṃ aṃse, vāmaṃseti attho. tathā hi <hi rend="bold">vaṅgīsasuttavaṇṇanāyaṃ</hi> vuttaṃ –</p>

<p rend="bodytext">‘‘ekaṃsaṃ <pb ed="V" n="1.0069"/> cīvaranti ettha puna saṇṭhāpanavasena evaṃ vuttaṃ, ekaṃsanti ca vāmaṃsaṃ pārupitvā ṭhitassetaṃ adhivacanaṃ. yato yathā vāmaṃsaṃ pārupitvā ṭhitaṃ hoti, tathā cīvaraṃ katvāti evamassattho veditabbo’’ti (su॰ ni॰ aṭṭha॰ 2.345).</p>

<p rend="bodytext"><hi rend="bold">bandha…pe॰… viyā</hi>ti vaṇṭato pavuttasuparipakkatālaphalamiva. <hi rend="bold">paṇḍu…pe॰… viyā</hi>ti sitapītapabhāyuttapaṇḍuromajakambale ṭhapito jātimā maṇi viya, jātivacanena cettha kuttimaṃ nivatteti. <hi rend="bold">samuggatapuṇṇacando viyā</hi>ti juṇhapakkhapannarasuposathe samuggato soḷasakalāparipuṇṇo cando viya. <hi rend="bold">bālā…pe॰… viyā</hi>ti taruṇasūriyapabhāsamphassena phullitasuvaṇṇavaṇṇaparāgagabbhaṃ satapattapaddhaṃ viya. ‘‘piñjarasaddo hi hemavaṇṇapariyāyo’’ti (sārattha॰ ṭī॰ 1.22) <hi rend="bold">sāratthadīpaniyaṃ</hi> vutto. <hi rend="bold">pariyodātenā</hi>ti pabhassarena. <hi rend="bold">sappabhenā</hi>ti vaṇṇappabhāya, sīlappabhāya ca samannāgatena. <hi rend="bold">sassirikenā</hi>ti sarīrasobhaggādisaṅkhātāya siriyā ativiya sirimatā. <hi rend="bold">mukhavarenā</hi>ti yathāvuttasobhāsamalaṅkatattā uttamamukhena. kāmaṃ ‘‘ahamasmi arahattaṃ patto’’ti nārocesi, tathārūpāya pana uttamalīḷāya gamanato passantā sabbepi tamatthaṃ jānanti, tasmā ārocento viya hotīti āha <hi rend="bold">‘‘attano arahattappattiṃ ārocayamāno viya agamāsī’’</hi>ti.</p>

<p rend="bodytext">kimatthaṃ panāyaṃ evamārocayamāno viya agamāsīti? vuccate – so hi ‘‘attupanāyikaṃ akatvā aññabyākaraṇaṃ bhagavatā saṃvaṇṇita’’nti manasi karitvā ‘‘sekkhatāya dhammavinayasaṅgītiyā gahetumayuttampi bahussutattā gaṇhissāmā’’ti nisinnānaṃ therānaṃ arahattappattivijānanena somanassuppādanatthaṃ, ‘‘appamatto hohī’’ti bhagavatā dinnaovādassa ca saphalatādīpanatthaṃ evamārocayamāno viya agamāsīti. <hi rend="bold">āyasmato</hi> <hi rend="bold">mahākassapassa</hi> <pb ed="M" n="1.0078"/> <hi rend="bold">etadahosi</hi> samasamaṭṭhapanādinā yathāvuttakāraṇena satthukappattā. <hi rend="bold">dhareyyā</hi>ti vijjamāno bhaveyya. ‘‘sobhati vata te āvuso ānanda arahattasamadhigamatā’’tiādinā sādhukāramadāsi. ayamidha dīghabhāṇakānaṃ vādo. khuddakabhāṇakesu ca suttanipātakhuddakapāṭhabhāṇakānaṃ vādotipi yujjati tadaṭṭhakathāsupi tathā vuttattā.</p>

<p rend="bodytext">majjhimaṃ nikāyaṃ bhaṇanti sīlenāti <hi rend="bold">majjhimabhāṇakā,</hi> tappaguṇā ācariyā. <hi rend="bold">yathāvuḍḍha</hi>nti vuḍḍhapaṭipāṭiṃ, tadanatikkamitvā vā. <hi rend="bold">tatthā</hi>ti tasmiṃ bhikkhusaṅghe. ānandassa etamāsananti sambandho. <hi rend="bold">tasmiṃ samaye</hi>ti tasmiṃ evaṃkathanasamaye. <hi rend="bold">thero cintesi</hi> ‘‘kuhiṃ gato’’ti pucchantānaṃ attānaṃ dassente ativiya pākaṭabhāvena bhavissamānattā, ayampi majjhimabhāṇakesveva ekaccānaṃ vādo, tasmā itipi eke vadantīti sambandho. ākāsena āgantvā attano āsaneyeva <pb ed="V" n="1.0070"/> attānaṃ dassesītipi tesameva ekacce vadanti. pulliṅgavisaye hi ‘‘eke’’ti vutte sabbattha ‘‘ekacce’’ti attho veditabbo. tīsupi cettha vādesu tesaṃ tesaṃ bhāṇakānaṃ tena tenākārena āgatamattaṃ ṭhapetvā visuṃ visuṃ vacane aññaṃ visesakāraṇaṃ natthi. sattamāsaṃ katāya hi dhammavinayasaṅgītiyā kadāci pakatiyāva, kadāci pathaviyaṃ nimujjitvā, kadāci ākāsena āgatattā taṃ tadāgamanamupādāya tathā tathā vadanti. apica saṅgītiyā ādidivaseyeva paṭhamaṃ pakatiyā āgantvā tato paraṃ ākāsamabbhuggantvā parisaṃ pattakāle tato otaritvā bhikkhupantiṃ apīḷento pathaviyaṃ nimujjitvā āsane attānaṃ dassesītipi vadanti. yathā vā tathā vā āgacchatu, āgamanākāramattaṃ na pamāṇaṃ, āgantvā gatakāle āyasmato mahākassapassa sādhukāradānameva pamāṇaṃ satthārā dātabbasādhukāradāneneva arahattappattiyā aññesampi ñāpitattā, bhagavati dharamāne paṭiggahetabbāya ca pasaṃsāya therassa paṭiggahitattā. tasmā tamatthaṃ dassento <hi rend="bold">‘‘yathā vā’’</hi>tiādimāha. <hi rend="bold">sabbatthāpī</hi>ti sabbesupi tīsu vādesu.</p>

<p rend="bodytext"><hi rend="bold">bhikkhū āmantesī</hi>ti bhikkhū ālapīti ayamettha attho, aññatra pana ñāpanepi dissati yathā ‘‘āmantayāmi vo bhikkhave, (dī॰ ni॰ 2.218) paṭivedayāmi vo bhikkhave’’ti <pb ed="M" n="1.0079"/> (a॰ ni॰ 7.72) pakkosanepi dissati yathā ‘‘ehi tvaṃ bhikkhu mama vacanena sāriputtaṃ āmantehī’’ti (a॰ ni॰ 9.11) ālapanepi dissati yathā ‘‘tatra kho bhagavā bhikkhū āmantesi ‘bhikkhavo’ti’’ (saṃ॰ ni॰ 1.249), idhāpi ālapaneti sāratthadīpaniyaṃ (sārattha॰ ṭī॰ 1.paṭhamamahāsaṅgītikathāvaṇṇanā) vuttaṃ. ālapanamattassa pana abhāvato ‘‘kiṃ paṭhamaṃ saṅgāyāmā’’tiādinā vuttena viññāpiyamānatthantarena ca sahacaraṇato ñāpaneva vaṭṭati, tasmā <hi rend="bold">āmantesī</hi>ti paṭivedesi viññāpesīti attho vattabbo. ‘‘tatra kho bhagavā bhikkhū āmantesi ‘bhikkhavo’ti, ‘bhaddante’ti te bhikkhū bhagavato paccassosu’’ntiādīsu (saṃ॰ ni॰ 1.249) hi ālapanamattameva dissati, na viññāpiyamānatthantaraṃ, taṃ pana ‘‘bhūtapubbaṃ bhikkhave’’tiādinā (saṃ॰ ni॰ 1.249) paccekameva āraddhaṃ. tasmā tādisesveva ālapane vaṭṭatīti no takko. saddavidū pana vadanti ‘‘āmantayitvā devindo, vissakammaṃ mahiddhika’ntiādīsu (cariyā॰ 107) viya mantasaddo guttabhāsane. tasmā ‘āmantesī’ti etassa sammantayīti attho’’ti. <hi rend="bold">‘‘āvuso’’</hi>tiādi āmantanākāradīpanaṃ. <hi rend="bold">dhammaṃ vā vinayaṃ vā</hi>ti ettha <hi rend="bold">vā</hi>-saddo vikappane, tena ‘‘kimekaṃ tesu paṭhamaṃ saṅgāyāmā’’ti dasseti. kasmā āyūti āha <hi rend="bold">‘‘vinaye ṭhite’’</hi>tiādi. ‘‘yasmā, tasmā’’ti ca ajjhāharitvā yojetabbaṃ. <hi rend="bold">tasmā</hi>ti tāya āyusarikkhatāya<pb ed="V" n="1.0071"/>. <hi rend="bold">dhura</hi>nti jeṭṭhakaṃ. <hi rend="bold">no nappahotī</hi>ti pahotiyeva. dvipaṭisedho hi saha atisayena pakatyatthadīpako.</p>

<p rend="bodytext"><hi rend="bold">etadagga</hi>nti eso aggo. liṅgavipallāsena hi ayaṃ niddeso. <hi rend="bold">yadida</hi>nti ca yo ayaṃ, yadidaṃ khandhapañcakanti vā yojetabbaṃ. evañhi sati ‘‘etadagga’’nti yathārutaliṅgameva. ‘‘yadida’’nti padassa ca ayaṃ sabhāvo, yā tassa tassa atthassa vattabbassa liṅgānurūpena ‘‘yo aya’’nti vā ‘‘yā aya’’nti vā ‘‘yaṃ ida’’nti vā yojetabbatā tathāyevassa tattha tattha dassitattā. <hi rend="bold">bhikkhūnaṃ vinayadharāna</hi>nti niddhāraṇachaṭṭhīniddeso.</p>

<p rend="bodytext"><hi rend="bold">attanāva attānaṃ sammannī</hi>ti sayameva attānaṃ sammataṃ akāsi. ‘‘attanā’’ti hi idaṃ tatiyāvisesanaṃ bhavati, tañca parehi sammannanaṃ nivatteti, ‘‘attanā’’ti vā ayaṃ vibhatyantapatirūpako abyayasaddo<pb ed="M" n="1.0080"/>. keci pana ‘‘liṅgatthe tatiyā abhihitakattubhāvato’’ti vadanti. tadayuttameva ‘‘thero’’ti kattuno vijjamānattā. vissajjanatthāya attanāva attānaṃ sammannīti yojetabbaṃ. pucchadhātussa dvikammikattā ‘‘upāliṃ vinaya’’nti kammadvayaṃ vuttaṃ.</p>

<p rend="bodytext"><hi rend="bold">bījaniṃ gahetvā</hi>ti ettha bījanīgahaṇaṃ dhammakathikānaṃ dhammatāti veditabbaṃ. tāya hi dhammakathikānaṃ parisāya hatthakukkuccamukhavikārādi paṭicchādīyati. bhagavā ca dhammakathikānaṃ dhammatādassanatthameva vicitrabījaniṃ gaṇhāti. aññathā hi sabbassapi lokassa alaṅkārabhūtaṃ paramukkaṃsagatasikkhāsaṃyamānaṃ buddhānaṃ mukhacandamaṇḍalaṃ paṭicchādetabbaṃ na siyā. ‘‘paṭhamaṃ āvuso upāli pārājikaṃ kattha paññatta’’nti kasmā vuttaṃ, nanu tassa saṅgītiyā purimakāle paṭhamabhāvo na yuttoti? no na yutto bhagavatā paññattānukkamena, pātimokkhuddesānukkamena ca paṭhamabhāvassa siddhattā. yebhuyyena hi tīṇi piṭakāni bhagavato dharamānakāle ṭhitānukkameneva saṅgītāni, visesato vinayābhidhammapiṭakānīti daṭṭhabbaṃ. <hi rend="bold">kismiṃ vatthusmi</hi>nti, <hi rend="bold">methunadhamme</hi>ti ca nimittatthe bhummavacanaṃ. <hi rend="bold">‘‘kattha paññatta’’</hi>ntiādinā dassitena saha tadavasiṭṭhampi saṅgahetvā dassetuṃ <hi rend="bold">‘‘vatthumpi pucchī’’</hi>tiādi vuttaṃ.</p>

<p rend="bodytext">saṅgītikārakavacanasammissaṃ vā nu kho, suddhaṃ vā buddhavacananti āsaṅkāpariharaṇatthaṃ, yathāsaṅgītasseva pamāṇabhāvaṃ dassanatthañca pucchaṃ samuddharitvā vissajjento <hi rend="bold">‘‘kiṃ panetthā’’</hi>tiādimāha. ettha <hi rend="bold">paṭhamapārājike</hi>ti etissaṃ tathāsaṅgītāya paṭhamapārājikapāḷiyaṃ. tenevāha ‘‘na hi tathāgatā ekabyañjanampi niratthakaṃ vadantī’’ti. <hi rend="bold">apanetabba</hi>nti atirekabhāvena <pb ed="V" n="1.0072"/> niratthakatāya, vitathabhāvena vā ayuttatāya chaḍḍetabbavacanaṃ. <hi rend="bold">pakkhipitabba</hi>nti asampuṇṇatāya upanetabbavacanaṃ. kasmāti āha <hi rend="bold">‘‘na hī’’</hi>tiādi. <hi rend="bold">sāvakānaṃ pana devatānaṃ vā bhāsite</hi>ti bhagavato pucchāthomanādivasena bhāsitaṃ sandhāyāha. <hi rend="bold">sabbatthāpī</hi>ti bhagavato sāvakānaṃ devatānañca bhāsitepi. taṃ pana pakkhipanaṃ sambandhavacanamattasseva, na sabhāvāyuttiyā atthassāti dasseti <hi rend="bold">‘‘kiṃ pana ta’’</hi>ntiādinā <hi rend="bold">sambandhavacanamatta</hi>nti pubbāparasambandhavacanameva. <hi rend="bold">idaṃ paṭhamapārājika</hi>nti vavatthapetvā <hi rend="bold">ṭhapesuṃ</hi> imināva vācanāmaggena uggahaṇadhāraṇādikiccanipphādanatthaṃ, tadatthameva ca <hi rend="bold">gaṇasajjhāyamakaṃsu ‘‘tena…pe॰… viharatī’’</hi>ti. sajjhāyārambhakāleyeva pathavī akampitthāti vadanti, tadidaṃ pana pathavīkampanaṃ therānaṃ dhammasajjhāyānubhāvenāti <pb ed="M" n="1.0081"/> ñāpetuṃ <hi rend="bold">‘‘sādhukāraṃ dadamānā viyā’’</hi>ti vuttaṃ. <hi rend="bold">udakapariyanta</hi>nti pathavīsandhārakaudakapariyantaṃ. tasmiñhi caliteyeva sāpi calati, etena ca padesapathavīkampanaṃ nivatteti.</p>

<p rend="bodytext">kiñcāpi pāḷiyaṃ gaṇanā natthi, saṅgītimāropitāni pana ettakānevāti dīpetuṃ <hi rend="bold">‘‘pañcasattati sikkhāpadānī’’</hi>ti vuttaṃ <hi rend="bold">‘‘purimanayenevā’’</hi>ti etena sādhukāraṃ dadamānā viyāti atthamāha. na kevalaṃ sikkhāpadakaṇḍavibhaṅganiyameneva, atha kho pamāṇaniyamenāpīti dassetuṃ <hi rend="bold">‘‘catusaṭṭhibhāṇavārā’’</hi>ti vuttaṃ. ettha ca <hi rend="bold">bhāṇavāro</hi>ti –</p>

<p rend="gatha1">‘‘aṭṭhakkharā <hi rend="bold">ekapadaṃ, ekagāthā</hi> catuppadaṃ.</p>

<p rend="gathalast">gāthā cekā mato <hi rend="bold">gantho,</hi> gantho bāttiṃsatakkharo..</p>

<p rend="gatha1">bāttiṃsakkharaganthānaṃ, paññāsadvisataṃ pana.</p>

<p rend="gathalast"><hi rend="bold">bhāṇavāro</hi> mato eko, svaṭṭhakkharasahassako’’ti..</p>

<p rend="bodytext">evaṃ aṭṭhakkharasahassaparimāṇo pāṭho vuccati. bhaṇitabbo vāro yassāti hi <hi rend="bold">bhāṇavāro,</hi> ekena sajjhāyanamaggena kathetabbavāroti attho. <hi rend="bold">khandhaka</hi>nti mahāvaggacūḷavaggaṃ. khandhānaṃ samūhato, pakāsanato vā khandhakoti hi vuccati, <hi rend="bold">khandhā</hi>ti cettha pabbajjūpasampadādivinayakammasaṅkhātā, cārittavārittasikkhāpadasaṅkhātā ca paññattiyo adhippetā. pabbajjādīni hi bhagavatā paññattattā paññattiyoti vuccanti. paññattiyañca khandhasaddo dissati ‘‘dārukkhandho, (a॰ ni॰ 6.41) aggikkhandho (a॰ ni॰ 7.72), udakakkhandho’’tiādīsu (a॰ ni॰ 5.45; 6.37) viya. apica bhāgarāsaṭṭhatāpi <pb ed="V" n="1.0073"/> yujjatiyeva tāsaṃ paññattīnaṃ bhāgato, rāsito ca vibhattattā, taṃ pana vinayapiṭakaṃ bhāṇakehi rakkhitaṃ gopitaṃ saṅgahāruḷhanayeneva cirakālaṃ anassamānaṃ hutvā patiṭṭhahissatīti āyasmantaṃ upālittheraṃ paṭicchāpesuṃ ‘‘āvuso imaṃ tuyhaṃ nissitake vācehī’’ti.</p>

<p rend="bodytext"><hi rend="bold">dhammaṃ saṅgāyitukāmo</hi>ti suttantābhidhammasaṅgītiṃ kattukāmo ‘‘dhammo ca vinayo ca desito paññatto’’tiādīsu (dī॰ ni॰ 2.216) viya pārisesanayena dhammasaddassa suttantābhidhammesveva pavattanato. ayamattho upari āvi bhavissati.</p>

<p rend="bodytext"><hi rend="bold">saṅghaṃ ñāpesī</hi>ti ettha heṭṭhā vuttanayena attho veditabbo. <hi rend="bold">kataraṃ āvuso piṭaka</hi>nti vinayāvasesesu dvīsu piṭakesu kataraṃ piṭakaṃ. vinayābhidhammānampi <pb ed="M" n="1.0082"/> khuddakasaṅgītipariyāpannattā tamantarena vuttaṃ <hi rend="bold">‘‘suttantapiṭake catasso saṅgītiyo’’</hi>ti. <hi rend="bold">saṅgītiyo</hi>ti ca saṅgāyanakāle dīghādivasena visuṃ visuṃ niyametvā saṅgayhamānattā nikāyāva vuccanti. tenāha <hi rend="bold">‘‘dīghasaṅgīti’’</hi>ntiādi. suttāneva sampiṇḍetvā vaggakaraṇavasena tayo vaggā, nāññānīti dassetuṃ <hi rend="bold">‘‘catuttiṃsa suttāni tayo vaggā’’</hi>ti vuttaṃ. tasmā catuttisaṃ suttāni tayo vaggā honti, suttāni vā catuttiṃsa, tesaṃ vaggakaraṇavasena tayo vaggā, tesu tīsu vaggesūti yojetabbaṃ. ‘‘brahmajālasuttaṃ nāma atthi, taṃ paṭhamaṃ saṅgāyāmā’’ti vutte kasmāti codanāsambhavato <hi rend="bold">‘‘tividhasīlālaṅkata’’</hi>ntiādimāha. hetugabbhāni hi etāni. cūḷamajjhimamahāsīlavasena tividhassāpi sīlassa pakāsanattā tena alaṅkataṃ vibhūsitaṃ tathā nānāvidhe micchājīvabhūte kuhanalapanādayo viddhaṃsetīti <hi rend="bold">nānāvidhamicchājīvakuhanalapanādividdhaṃsanaṃ.</hi> tattha <hi rend="bold">kuhanā</hi>ti kuhāyanā, paccayapaṭisevanasāmantajappanairiyāpathasannissitasaṅkhātena tividhena vatthunā vimhāpanāti attho. <hi rend="bold">lapanā</hi>ti vihāraṃ āgate manusse disvā ‘‘kimatthāya bhonto āgatā, kiṃ bhikkhū nimantetuṃ. yadi evaṃ gacchatha, ahaṃ pacchato bhikkhū gahetvā āgacchāmī’’ti evamādinā bhāsanā. ādisaddena pupphadānādayo, nemittikatādayo ca saṅgaṇhāti. apicettha micchājīvasaddena kuhanalapanāhi sesaṃ anesanaṃ gaṇhāti. ādisaddena pana tadavasesaṃ mahicchatādikaṃ dussilyanti daṭṭhabbaṃ. dvāsaṭṭhi diṭṭhiyo eva paliveṭhanaṭṭhena jālasarikkhatāya <hi rend="bold">jālaṃ,</hi> tassa viniveṭhanaṃ apaliveṭhakaraṇaṃ tathā.</p>

<p rend="bodytext"><hi rend="bold">antarā ca bhante rājagahaṃ antarā ca nāḷanda</hi>nti ettha <hi rend="bold">antarā</hi>saddo vivare ‘‘apicāyaṃ bhikkhave <pb ed="V" n="1.0074"/> tapodādvinnaṃ mahānirayānaṃ antarikāya āgacchatī’’tiādīsu (pārā॰ 231) viya. tasmā rājagahassa ca nāḷandassa ca vivareti attho daṭṭhabbo. antarāsaddena pana yuttattā upayogavacanaṃ kataṃ. īdisesu ṭhānesu akkharacintakā ‘‘antarā gāmañca nadiñca yātī’’ti evaṃ ekameva antarāsaddaṃ payujjanti, so dutiyapadenapi yojetabbo hoti. ayojiyamāne hi upayogavacanaṃ na pāpuṇāti sāmivacanassa pasaṅge antarāsaddayogena upayogavacanassa icchitattā. tattha rañño kīḷanatthaṃ paṭibhānacittavicitraagāramakaṃsu, taṃ <hi rend="bold">‘‘rājāgāraka’’</hi>nti vuccati, tasmiṃ. <hi rend="bold">ambalaṭṭhikā</hi>ti rañño <pb ed="M" n="1.0083"/> uyyānaṃ. tassa kira dvārasamīpe taruṇo ambarukkho atthi, taṃ ‘‘ambalaṭṭhikā’’ti vadanti, tassa samīpe pavattattā uyyānampi ‘‘ambalaṭṭhikā’’ tveva saṅkhyaṃ gataṃ yathā ‘‘varuṇanagara’’nti, tasmā ambalaṭṭhikāyaṃ nāma uyyāne rājāgāraketi attho. aviññāyamānassa hi viññāpanatthaṃ etaṃ ādhāradvayaṃ vuttaṃ rājāgārametassāti vā <hi rend="bold">rājāgārakaṃ,</hi> uyyānaṃ, rājāgāravati ambalaṭṭhikāyaṃ nāma uyyāneti attho. bhinnaliṅgampi hi visesanapadamatthī’’ti keci vadanti, evaṃ sati rājāgāraṃ ādhāro na siyā. <hi rend="bold">‘‘rājāgārake</hi>ti evaṃnāmake uyyāne abhiramanārahaṃ kira rājāgārampi. tattha, yassa vasenetaṃ evaṃ nāmaṃ labhatī’’ti (vajira॰ ṭī॰ paṭhamamahāsaṅgītikathāvaṇṇanā) <hi rend="bold">vajirabuddhitthero</hi>. evaṃ sati ‘‘ambalaṭṭhikāya’’nti āsannataruṇambarukkhena visesetvā ‘‘rājāgārake’’ti uyyānameva nāmavasena vuttanti attho āpajjati, tathā ca vuttadosova siyā. <hi rend="bold">suppiyañca paribbājaka</hi>nti suppiyaṃ nāma sañcayassa antevāsiṃ channaparibbājakañca. <hi rend="bold">brahmadattañca māṇava</hi>nti ettha taruṇo ‘‘māṇavo’’ti vutto ‘‘ambaṭṭho māṇavo, aṅgako māṇavo’’tiādīsu (dī॰ ni॰ 1.259, 211) viya, tasmā brahmadattaṃ nāma taruṇapurisañca ārabbhāti attho. <hi rend="bold">vaṇṇāvaṇṇe</hi>ti pasaṃsāya ceva garahāya ca. atha vā guṇo vaṇṇo, aguṇo avaṇṇo, tesaṃ bhāsanaṃ uttarapadalopena tathā vuttaṃ yathā ‘‘rūpabhavo rūpa’’nti.</p>

<p rend="bodytext"><hi rend="bold">‘‘tato para’’</hi>ntiādimhi ayaṃ vacanakkamo – sāmaññaphalaṃ panāvuso ānanda kattha bhāsitanti? rājagahe bhante jīvakambavaneti. kena saddhinti? ajātasattunā vedehiputtena saddhinti. atha kho āyasmā mahākassapo āyasmantaṃ ānandaṃ sāmaññaphalassa nidānampi pucchi, puggalampi pucchīti. ettha hi ‘‘kaṃ ārabbhā’’ti avatvā ‘‘kena saddhi’’nti vattabbaṃ. kasmāti ce? na bhagavatā eva etaṃ suttaṃ bhāsitaṃ, raññāpi ‘‘yathā nu kho imāni puthusippāyatanānī’’tiādinā (dī॰ ni॰ 1.163) kiñci kiñci vuttamatthi, tasmā evameva vattabbanti. imināva nayena sabbattha ‘‘kaṃ ārabbhā’’ti vā ‘‘kena saddhi’’nti vā yathārahaṃ vatvā saṅgītimakāsīti daṭṭhabbaṃ. <hi rend="bold">tanti</hi>nti suttavaggasamudāyavasena vavatthitaṃ pāḷiṃ. evañca <pb ed="V" n="1.0075"/> katvā ‘‘tivaggasaṅgahaṃ catuttiṃsasuttapaṭimaṇḍita’’nti vacanaṃ upapannaṃ hoti. <hi rend="bold">pariharathā</hi>ti uggahaṇavācanādivasena dhāretha. tato anantaraṃ saṅgāyitvāti sambandho.</p>

<p rend="bodytext">‘‘dhammasaṅgaho <pb ed="M" n="1.0084"/> cā’’tiādinā samāso. evaṃ saṃvaṇṇitaṃ porāṇakehīti attho. etena ‘‘mahādhammahadayena, mahādhātukathāya vā saddhiṃ sattappakaraṇaṃ abhidhammapiṭakaṃ nāmā’’ti vuttaṃ vitaṇḍavādimataṃ paṭikkhipitvā ‘‘kathāvatthunāva saddhi’’nti vuttaṃ samānavādimataṃ dasseti. saṇhañāṇassa, saṇhañāṇavantānaṃ vā visayabhāvato <hi rend="bold">sukhumañāṇagocaraṃ.</hi></p>

<p rend="bodytext">cūḷaniddesamahāniddesavasena duvidhopi <hi rend="bold">niddeso.</hi> jātakādike khuddakanikāyapariyāpanne, yebhuyyena ca dhammaniddesabhūte tādise abhidhammapiṭakeva saṅgaṇhituṃ yuttaṃ, na pana dīghanikāyādippakāre suttantapiṭake, nāpi paññattiniddesabhūte vinayapiṭaketi <hi rend="bold">dīghabhāṇakā</hi> jātakādīnaṃ abhidhammapiṭake saṅgahaṃ vadanti. cariyāpiṭakabuddhavaṃsānañcettha aggahaṇaṃ jātakagatikattā, nettipeṭakopadesādīnañca niddesapaṭisambhidāmaggagatikattā. <hi rend="bold">majjhimabhāṇakā</hi> pana aṭṭhuppattivasena desitānaṃ jātakādīnaṃ yathānulomadesanābhāvato tādise suttantapiṭake saṅgaho yutto, na pana sabhāvadhammaniddesabhūte yathādhammasāsane abhidhammapiṭake, nāpi paññattiniddesabhūte yathāparādhasāsane vinayapiṭaketi jātakādīnaṃ suttantapiṭakapariyāpannataṃ vadanti. yuttamettha vicāretvā gahetabbaṃ.</p>

<p rend="bodytext">evaṃ nimittapayojanakāladesakārakakaraṇappakārehi paṭhamaṃ saṅgītiṃ dassetvā idāni tattha vavatthāpitesu dhammavinayesu nānappakārakosallatthaṃ ekavidhādibhedaṃ dassetuṃ <hi rend="bold">‘‘evameta’’</hi>ntiādimāha. tattha <hi rend="bold">‘‘eva’’</hi>nti iminā etasaddena parāmasitabbaṃ yathāvuttasaṅgītippakāraṃ nidasseti. <hi rend="bold">‘‘yañhī’’</hi>tiādi vitthāro. <hi rend="bold">anuttaraṃ sammāsambodhi</hi>nti anāvaraṇañāṇapadaṭṭhānaṃ maggañāṇaṃ, maggañāṇapadaṭṭhānañca anāvaraṇañāṇaṃ. <hi rend="bold">etthantare</hi>ti abhisambujjhanassa, parinibbāyanassa ca vivare. tadetaṃ <hi rend="bold">pañcacattālīsa vassānī</hi>ti kālavasena niyameti. <hi rend="bold">paccavekkhantena vā</hi>ti udānādivasena pavattadhammaṃ sandhāyāha. yaṃ vacanaṃ vuttaṃ, sabbaṃ tanti sambandho. kiṃ panetanti āha <hi rend="bold">‘‘vimuttirasamevā’’</hi>ti, na tadaññarasanti vuttaṃ hoti. vimuccitthāti <hi rend="bold">vimutti,</hi> rasitabbaṃ assādetabbanti <hi rend="bold">rasaṃ,</hi> vimuttisaṅkhātaṃ rasametassāti <hi rend="bold">vimuttirasaṃ,</hi> arahattaphalassādanti attho. ayaṃ <hi rend="bold">ācariyasāriputtattherassa</hi> mati (sārattha॰ ṭī॰ paṭhamamahāsaṅgītikathāvaṇṇanā). <hi rend="bold">ācariyadhammapālatthero</hi> pana taṃ kecivādaṃ katvā imamatthamāha <pb ed="M" n="1.0085"/> ‘‘vimuccati vimuccitthāti <hi rend="bold">vimutti,</hi> yathārahaṃ maggo phalañca. <hi rend="bold">rasa</hi>nti guṇo, sampattikiccaṃ vā<pb ed="V" n="1.0076"/>, vuttanayena samāso. vimuttānisaṃsaṃ, vimuttisampattikaṃ vā maggaphalanipphādanato, vimuttikiccaṃ vā kilesānamaccantavimuttisampādanatoti attho’’ti (dī॰ ni॰ ṭī॰ 1.paṭhamamahāsaṅgītikathāvaṇṇanā). <hi rend="bold">aṅguttaraṭṭhakathāyaṃ</hi> pana ‘‘attharasassādīsu attharaso nāma cattāri sāmaññaphalāni, dhammaraso nāma cattāro maggā, vimuttiraso nāma amatanibbāna’’nti (a॰ ni॰ aṭṭha॰ 1.1.335) vuttaṃ.</p>

<p rend="bodytext">kiñcāpi avisesena sabbampi buddhavacanaṃ kilesavinayanena <hi rend="bold">vinayo,</hi> yathānusiṭṭhaṃ paṭipajjamāne apāyapatanādito dhāraṇena <hi rend="bold">dhammo</hi> ca hoti, tathāpi idhādhippeteyeva dhammavinaye vatticchāvasena sarūpato niddhāretuṃ <hi rend="bold">‘‘tattha vinayapiṭaka’’</hi>ntiādimāha. <hi rend="bold">avasesaṃ buddhavacanaṃ dhammo</hi> khandhādivasena sabhāvadhammadesanābāhullato. atha vā yadipi vinayo ca dhammoyeva pariyattiyādibhāvato, tathāpi vinayasaddasannidhāne bhinnādhikaraṇabhāvena payutto dhammasaddo vinayatanti viparītaṃ tantimeva dīpeti yathā ‘‘puññañāṇasambhārā, gobalībadda’’nti. payogavasena taṃ dassentena <hi rend="bold">‘‘tenevāhā’’</hi>tiādi vuttaṃ. yena vinaya…pe॰… dhammo, teneva tesaṃ tathābhāvaṃ <hi rend="bold">saṅgītikkhandhake</hi> (cūḷava॰ 347) āhāti attho.</p>

<p rend="bodytext"><hi rend="bold">‘‘anekajātisaṃsāra’’</hi>nti ayaṃ gāthā bhagavatā attano sabbaññutaññāṇapadaṭṭhānaṃ arahattappattiṃ paccavekkhantena ekūnavīsatimassa paccavekkhaṇañāṇassa anantaraṃ bhāsitā, tasmā <hi rend="bold">‘‘paṭhamabuddhavacana’’</hi>nti vuttā. idaṃ kira sabbabuddhehi avijahitaṃ udānaṃ. ayamassa saṅkhepattho – ahaṃ imassa attabhāvasaṅkhātassa gehassa kārakaṃ taṇhāvaḍḍhakiṃ <hi rend="bold">gavesanto</hi> yena ñāṇena taṃ daṭṭhuṃ sakkā, tassa bodhiñāṇassatthāya dīpaṅkarapādamūle katābhinīhāro ettakaṃ kālaṃ <hi rend="bold">anekajātisaṃsāraṃ</hi> anekajātisatasahassasaṅkhyaṃ saṃsāravaṭṭaṃ <hi rend="bold">anibbisaṃ</hi> anibbisanto taṃ ñāṇaṃ avindanto alabhantoyeva <hi rend="bold">sandhāvissaṃ</hi> saṃsariṃ. yasmā jarābyādhimaraṇamissatāya <hi rend="bold">jāti</hi> nāmesā <hi rend="bold">punappunaṃ</hi> upagantuṃ <hi rend="bold">dukkhā,</hi> na ca sā tasmiṃ adiṭṭhe nivattati, tasmā taṃ gavesanto sandhāvissanti attho. idāni bho attabhāvasaṅkhātassa gehassa kāraka taṇhāvaḍḍhaki tvaṃ mayā sabbaññutaññāṇaṃ paṭivijjhantena <hi rend="bold">diṭṭho asi. puna</hi> imaṃ attabhāvasaṅkhātaṃ mama <hi rend="bold">gehaṃ na kāhasi</hi> na karissasi. tava <hi rend="bold">sabbā</hi> avasesakilesa <hi rend="bold">phāsukā</hi> mayā <hi rend="bold">bhaggā</hi> bhañjitā<pb ed="M" n="1.0086"/>. imassa tayā katassa attabhāvasaṅkhātassa gehassa <hi rend="bold">kūṭaṃ</hi> avijjāsaṅkhātaṃ kaṇṇikamaṇḍalaṃ <hi rend="bold">visaṅkhataṃ</hi> viddhaṃsitaṃ. idāni mama <hi rend="bold">cittaṃ visaṅkhāraṃ</hi> nibbānaṃ ārammaṇakaraṇavasena <hi rend="bold">gataṃ</hi> anupaviṭṭhaṃ. ahañca <hi rend="bold">taṇhānaṃ khaya</hi> saṅkhātaṃ arahattamaggaṃ, arahattaphalaṃ vā <hi rend="bold">ajjhagā</hi> adhigato pattosmīti. <hi rend="bold">gaṇṭhipadesu</hi> pana visaṅkhāragataṃ <pb ed="V" n="1.0077"/> cittameva taṇhānaṃ khayasaṅkhātaṃ arahattamaggaṃ, arahattaphalaṃ vā ajjhagā adhigatanti attho vutto.</p>

<p rend="bodytext">‘‘sandhāvissa’’nti ettha ca ‘‘gāthāyamatītatthe imissa’’nti neruttikā. ‘‘taṃkālavacanicchāyamatītepi bhavissantī’’ti keci. <hi rend="bold">punappuna</hi>nti abhiṇhatthe nipāto. pātabbā rakkhitabbāti <hi rend="bold">phāsu</hi> pa-kārassa pha-kāraṃ katvā, phusitabbāti vā <hi rend="bold">phāsu,</hi> sāyeva <hi rend="bold">phāsukā. ajjhagā</hi>ti ca ‘‘ajjataniyamāttamiṃ vā aṃ vā’’ti vadanti. yadi pana cittameva kattā, tadā parokkhāyeva. antojappanavasena kira bhagavā ‘‘anekajātisaṃsāra’’nti gāthādvayamāha, tasmā esā manasā pavattitadhammānamādi. ‘‘yadā have pātubhavanti dhammā’’ti ayaṃ pana vācāya pavattitadhammānanti vadanti.</p>

<p rend="bodytext"><hi rend="bold">kecī</hi>ti khandhakabhāṇakā. paṭhamaṃ vutto pana dhammapadabhāṇakānaṃ vādo. <hi rend="bold">yadā…pe॰… dhammā</hi>ti ettha nidassanattho, ādyattho ca iti-saddo luttaniddiṭṭho. nidassanena hi mariyādavacanena vinā padatthavipallāsakārināva attho paripuṇṇo na hoti. tattha ādyatthameva iti-saddaṃ gahetvā iti-saddo ādiattho, ‘‘tena ātāpino…pe॰… sahetudhamma’ntiādigāthāttayaṃ saṅgaṇhātī’’ti (sārattha॰ ṭī॰ paṭhamamahāsaṅgītikathāvaṇṇanā) <hi rend="bold">ācariyasāriputtattherena</hi> vuttaṃ. <hi rend="bold">khandhake</hi>ti mahāvagge. <hi rend="bold">udānagātha</hi>nti jātiyā ekavacanaṃ, tatthāpi vā paṭhamagāthameva gahetvā vuttanti veditabbaṃ.</p>

<p rend="bodytext">ettha ca <hi rend="bold">khandhakabhāṇakā</hi> evaṃ vadanti ‘‘dhammapadabhāṇakānaṃ gāthā manasāva desitattā tadā mahato janassa upakārāya nāhosi, amhākaṃ pana gāthā vacībhedaṃ katvā desitattā tadā suṇantānaṃ devabrahmānaṃ upakārāya ahosi, tasmā idameva paṭhamabuddhavacana’’nti. <hi rend="bold">dhammapadabhāṇakā</hi> pana ‘‘desanāya janassa upakārānupakārabhāvo paṭhamabhāve lakkhaṇaṃ na hoti, bhagavatā manasā paṭhamaṃ desitattā idameva paṭhamabuddhavacana’’nti vadanti<pb ed="M" n="1.0087"/>. tasmā ubhayampi ubhayathā yujjatīti veditabbaṃ. nanu ca yadi ‘‘anekajātisaṃsāra’’nti gāthā manasāva desitā, atha kasmā <hi rend="bold">dhammapadaṭṭhakathāyaṃ</hi> ‘‘anekajātisaṃsāra’nti imaṃ dhammadesanaṃ satthā bodhirukkhamūle nisinno udānavasena udānetvā aparabhāge ānandattherena puṭṭho kathesī’’ti (dha॰ pa॰ aṭṭha॰ 2.152 udānavatthu) vuttanti? atthavasena tathāyeva gahetabbattā. tatthāpi hi manasā udānetvāti atthoyeva gahetabbo. desanā viya hi udānampi manasā udānaṃ, vacasā udānanti dvidhā viññāyati. yadi cāyaṃ vacasā udānaṃ siyā, udānapāḷiyamāruḷhā bhaveyya<pb ed="V" n="1.0078"/>, tasmā udānapāḷiyamanāruḷhabhāvoyeva vacasā anudānetvā manasā udānabhāve kāraṇanti daṭṭhabbaṃ. <hi rend="bold">‘‘pāṭipadadivase’’</hi>ti idaṃ ‘‘sabbaññubhāvappattassā’’ti etena na sambajjhitabbaṃ, ‘‘paccavekkhantassa uppannā’’ti etena pana sambajjhitabbaṃ. visākhapuṇṇamāyameva hi bhagavā paccūsasamaye sabbaññutaṃ patto. lokiyasamaye pana evampi sambajjhanaṃ bhavati, tathāpi nesa sāsanasamayoti na gahetabbaṃ. somanassameva <hi rend="bold">somanassamayaṃ</hi> yathā ‘‘dānamayaṃ, sīlamaya’’nti, (dī॰ ni॰ 3.305; itivu॰ 60; netti॰ 34) taṃsampayuttañāṇenāti attho. somanassena vā sahajātādisattiyā pakataṃ, tādisena ñāṇenātipi vaṭṭati.</p>

<p rend="bodytext"><hi rend="bold">handā</hi>ti codanatthe nipāto. iṅgha sampādethāti hi codeti. <hi rend="bold">āmantayāmī</hi>ti paṭivedayāmi, bodhemīti attho. <hi rend="bold">vo</hi>ti pana ‘‘āmantayāmī’’ti etassa kammapadaṃ. ‘‘āmantanatthe dutiyāyeva, na catutthī’’ti hi vatvā tamevudāharanti akkharacintakā. <hi rend="bold">vayadhammā</hi>ti aniccalakkhaṇamukhena saṅkhārānaṃ dukkhānattalakkhaṇampi vibhāveti ‘‘yadaniccaṃ, taṃ dukkhaṃ. yaṃ dukkhaṃ, tadanattā’’ti (saṃ॰ ni॰ 2.15, 45, 76, 77; 2.3.1, 4; paṭi॰ ma॰ 2.10) vacanato. lakkhaṇattayavibhāvananayeneva ca tadārammaṇaṃ vipassanaṃ dassento sabbatitthiyānaṃ avisayabhūtaṃ buddhāveṇikaṃ catusaccakammaṭṭhānādhiṭṭhānaṃ aviparītaṃ nibbānagāminipaṭipadaṃ pakāsetīti daṭṭhabbaṃ. idāni tattha sammāpaṭipattiyaṃ niyojeti ‘‘appamādena sampādethā’’ti, tāya catusaccakammaṭṭhānādhiṭṭhānāya aviparītanibbānagāminipaṭipadāya appamādena sampādethāti attho. apica <hi rend="bold">‘‘vayadhammā saṅkhārā’’</hi>ti etena saṅkhepena saṃvejetvā <hi rend="bold">‘‘appamādena sampādethā’’</hi>ti saṅkhepeneva niravasesaṃ sammāpaṭipattiṃ dasseti<pb ed="M" n="1.0088"/>. appamādapadañhi sikkhattayasaṅgahitaṃ kevalaparipuṇṇaṃ sāsanaṃ pariyādiyitvā tiṭṭhati, sikkhattayasaṅgahitāya kevalaparipuṇṇāya sāsanasaṅkhātāya sammāpaṭipattiyā appamādena sampādethāti attho. <hi rend="bold">ubhinnamantare</hi>ti dvinnaṃ vacanānamantarāḷe vemajjhe. ettha hi kālavatā kālopi nidassito tadavinābhāvittāti veditabbo.</p>

<p rend="bodytext"><hi rend="bold">suttantapiṭaka</hi>nti ettha suttameva <hi rend="bold">suttantaṃ</hi> yathā ‘‘kammantaṃ, vananta’’nti. <hi rend="bold">saṅgītañca asaṅgītañcā</hi>ti sabbasarūpamāha. <hi rend="bold">‘‘asaṅgīta</hi>nti ca saṅgītikkhandhakakathāvatthuppakaraṇādi. keci pana ‘subhasuttaṃ (dī॰ ni॰ 1.444) paṭhamasaṅgītiyamasaṅgīta’nti vadanti, taṃ na yujjati. paṭhamasaṅgītito puretarameva hi āyasmatā ānandattherena jetavane viharantena subhassa māṇavassa bhāsita’’nti (dī॰ ni॰ ṭī॰ paṭhamamahāsaṅgītikathāvaṇṇanā) <hi rend="bold">ācariyadhammapālattherena</hi> vuttaṃ. subhasuttaṃ pana ‘‘evaṃ me suttaṃ ekaṃ samayaṃ āyasmā ānando sāvatthiyaṃ viharati jetavane anāthapiṇḍikassa <pb ed="V" n="1.0079"/> ārāme aciraparinibbute bhagavatī’’tiādinā (dī॰ ni॰ 1.444) āgataṃ. tattha ‘‘evaṃ me suta’’ntiādivacanaṃ paṭhamasaṅgītiyaṃ āyasmatā ānandatthereneva vattuṃ yuttarūpaṃ na hoti. na hi ānandatthero sayameva subhasuttaṃ desetvā ‘‘evaṃ me suta’’ntiādīni vadati. evaṃ pana vattabbaṃ siyā ‘‘ekamidāhaṃ bhante samayaṃ sāvatthiyaṃ viharāmi jetavane anāthapiṇḍikassa ārāme’’tiādi. tasmā dutiyatatiyasaṅgītikārakehi ‘‘evaṃ me suta’’ntiādinā subhasuttaṃ saṅgītimāropitaṃ viya dissati. athā<hi rend="bold">cariyadhammapālattherassa</hi> evamadhippāyo siyā ‘‘ānandatthereneva vuttampi subhasuttaṃ paṭhamasaṅgītimāropetvā tantiṃ ṭhapetukāmehi mahākassapattherādīhi aññesu suttesu āgatanayeneva ‘evaṃ me suta’ntiādinā tanti ṭhapitā’’ti. evaṃ sati yujjeyya. atha vā āyasmā ānando subhasuttaṃ sayaṃ desentopi sāmaññaphalādīsu bhagavatā desitanayeneva desesīti bhagavato sammukhā laddhanaye ṭhatvā desitattā bhagavatā desitaṃ dhammaṃ attani adahanto ‘‘evaṃ me suta’’ntiādimāhāti evamadhippāyepi sati yujjateva. <hi rend="bold">‘‘anusaṅgītañcā’’</hi>tipi pāṭho. dutiyatatiyasaṅgītīsu puna saṅgītañcāti atthavasena ninnānākaraṇameva. samodhānetvā vinayapiṭakaṃ nāma veditabbaṃ, sutta…pe॰… abhidhammapiṭakaṃ nāma veditabbanti yojanā.</p>

<p rend="bodytext">bhikkhubhikkhunīpātimokkhavasena <pb ed="M" n="1.0089"/> <hi rend="bold">ubhayāni pātimokkhāni. </hi> bhikkhubhikkhunīvibhaṅgavasena <hi rend="bold">dve vibhaṅgā.</hi> mahāvaggacūḷavaggesu āgatā <hi rend="bold">dvāvīsati khandhakā.</hi> paccekaṃ soḷasahi vārehi upalakkhitattā <hi rend="bold">soḷasa parivārā</hi>ti vuttaṃ. parivārapāḷiyañhi mahāvibhaṅge soḷasa vārā, bhikkhunīvibhaṅge soḷasa vārā cāti bāttiṃsa vārā āgatā. potthakesu pana katthaci ‘‘parivārā’’ti ettakameva dissati, bahūsu pana potthakesu vinayaṭṭhakathāyaṃ, abhidhammaṭṭhakathāyañca ‘‘soḷasa parivārā’’ti evameva dissamānattā ayampi pāṭho na sakkā paṭibāhitunti tassevattho vutto. <hi rend="bold">‘‘itī’’</hi>ti yathāvuttaṃ buddhavacanaṃ nidassetvā <hi rend="bold">‘‘ida’’</hi>nti taṃ parāmasati. <hi rend="bold">iti</hi>-saddo vā idamatthe, <hi rend="bold">ida</hi>nti vacanasiliṭṭhatāmattaṃ, <hi rend="bold">iti ida</hi>nti vā pariyāyadvayaṃ idamattheyeva vattati ‘‘idānetarahi vijjatī’’tiādīsu viya. esa nayo īdisesu. brahmajālādīni catuttiṃsa suttāni saṅgayhanti ettha, etena vā, tesaṃ vā saṅgaho gaṇanā etassāti <hi rend="bold">brahmajālādicatuttiṃsasuttasaṅgaho.</hi> evamitaresupi. heṭṭhā vuttesu dīghabhāṇakamajjhimabhāṇakānaṃ vādesu majjhimabhāṇakānaññeva vādassa yuttatarattā khuddakapāṭhādayopi suttantapiṭakeyeva saṅgahetvā dassento <hi rend="bold">‘‘khuddaka…pe॰… suttantapiṭakaṃ nāmā’’</hi>ti āha. tattha ‘‘suṇātha bhāvitattānaṃ, gāthā atthūpanāyikāti (theragā॰ nidānagāthā) vuttattā ‘‘theragāthā therīgāthā’’ti ca pāṭho yutto.</p>

<p rend="bodytext">evaṃ <pb ed="V" n="1.0080"/> sarūpato piṭakattayaṃ niyametvā idāni nibbacanaṃ dassetuṃ <hi rend="bold">‘‘tatthā’’</hi>tiādi vuttaṃ. <hi rend="bold">tatthā</hi>ti tesu tibbidhesu piṭakesu. <hi rend="bold">vividhavisesanayattā</hi>ti vividhanayattā, visesanayattā ca. <hi rend="bold">vinayanato</hi>ti vinayanabhāvato, bhāvappadhānaniddesoyaṃ, bhāvalopo vā, itarathā dabbameva padhānaṃ siyā, tathā ca sati vinayanatāguṇasamaṅginā vinayadabbeneva hetubhūtena vinayoti akkhāto, na pana vinayanatāguṇenāti anadhippetatthappasaṅgo bhaveyya. ayaṃ nayo edisesu. vinīyate vā <hi rend="bold">vinayanaṃ,</hi> tatoti attho. <hi rend="bold">ayaṃ vinayo</hi>ti atthapaññattibhūto saññīsaṅkhāto ayaṃ tanti vinayo. <hi rend="bold">vinayoti akkhāto</hi>ti saddapaññattibhūto saññāsaṅkhāto vinayo nāmāti kathito. atthapaññattiyā hi nāmapaññattivibhāvanaṃ nibbacananti.</p>

<p rend="bodytext">idāni <pb ed="M" n="1.0090"/> imissā gāthāya atthaṃ vibhāvento āha <hi rend="bold">‘‘vividhā hī’’</hi>tiādi. ‘‘vividhā ettha nayā, tasmā vividhanayattā vinayoti akkhāto’’tiādinā yojetabbaṃ. vividhattaṃ sarūpato dasseti <hi rend="bold">‘‘pañcavidhā’’</hi>tiādinā, tathā visesattampi <hi rend="bold">‘‘daḷhīkammā’’</hi>tiādinā. lokavajjesu sikkhāpadesu <hi rend="bold">daḷhīkammapayojanā,</hi> paṇṇattivajjesu <hi rend="bold">sithilakaraṇapayojanā. </hi> saññamavelaṃ abhibhavitvā pavatto ācāro <hi rend="bold">ajjhācāro,</hi> vītikkamo, kāye, vācāya ca pavatto so, tassa nisedhanaṃ tathā, tena tathānisedhanameva pariyāyena kāyavācāvinayanaṃ nāmāti dasseti. <hi rend="bold">‘‘tasmā’’</hi>ti vatvā tassānekadhā parāmasanamāha <hi rend="bold">‘‘vividhanayattā’’</hi>tiādi. yathāvuttā ca gāthā īdisassa nibbacanassa pakāsanatthaṃ vuttāti dassetuṃ <hi rend="bold">‘‘tenā’’</hi>tiādi vuttaṃ. <hi rend="bold">tenā</hi>ti vividhanayattādihetunā karaṇabhūtenāti vadanti. apica ‘‘vividhā hī’’tiādivākyassa yathāvuttassa guṇaṃ dassento <hi rend="bold">‘‘tenā’’</hi>tiādimāhātipi sambandhaṃ vadanti. evaṃ sati <hi rend="bold">tenā</hi>ti vividhanayattādinā hetubhūtenāti attho. atha vā yathāvuttavacanameva sandhāya porāṇehi ayaṃ gāthā vuttāti saṃsandetuṃ <hi rend="bold">‘‘tenā’’</hi>tiādi vuttantipi vadanti, dutiyanaye viya ‘‘tenā’’ti padassa attho. <hi rend="bold">eta</hi>nti gāthāvacanaṃ. <hi rend="bold">etassā</hi>ti vinayasaddassa, ‘‘vacanatthā’’ti padena sambandho. ‘‘vacanassa attho’’ti hi sambandhe vuttepi tassa vacanasāmaññato visesaṃ dassetuṃ <hi rend="bold">‘‘etassā’’</hi>ti puna vuttaṃ. neruttikā pana samāsataddhitesu siddhesu sāmaññattā, nāmasaddattā ca edisesu saddantarena visesitabhāvaṃ icchanti.</p>

<p rend="bodytext">‘‘atthāna’’nti padaṃ ‘‘sūcanato…pe॰… suttāṇā’’ti padehi yathārahaṃ kammasambandhavasena yojetabbaṃ. tamatthaṃ vivarati <hi rend="bold">‘‘tañhī’’</hi>tiādinā. <hi rend="bold">attatthaparatthādibhede atthe</hi>ti yo taṃ suttaṃ sajjhāyati, suṇāti, vāceti, cinteti, deseti ca, suttena saṅgahito sīlādiattho tassapi hoti, tena parassa sādhetabbato parassapīti tadubhayaṃ taṃ suttaṃ sūceti dīpeti, tathā diṭṭhadhammikasamparāyikatthe <pb ed="V" n="1.0081"/> lokiyalokuttaratthe cāti evamādibhede atthe <hi rend="bold">ādi</hi>-saddena saṅgaṇhāti. atthasaddo cāyaṃ hitapariyāyo, na bhāsitatthavacano. yadi siyā, suttaṃ attanopi bhāsitatthaṃ sūceti, parassapīti ayamanadhippetattho vutto siyā. suttena hi yo attho pakāsito, so tasseva pakāsakassa <pb ed="M" n="1.0091"/> suttassa hoti, tasmā na tena parattho sūcito, tena sūcetabbassa paratthassa nivattetabbassa abhāvā attatthaggahaṇañca na kattabbaṃ. attatthaparatthavinimuttassa bhāsitatthassa abhāvā ādiggahaṇañca na kattabbaṃ, tasmā yathāvuttassa hitapariyāyassa atthassa sutte asambhavato suttādhārassa puggalassa vasena attatthaparatthā vuttā.</p>

<p rend="bodytext">atha vā suttaṃ anapekkhitvā ye attatthādayo atthappabhedā ‘‘na ha’ññadattha’tthi pasaṃsalābhā’’ti etassa padassa niddese (mahāni॰ 63) vuttā ‘‘attattho, parattho, ubhayattho, diṭṭhadhammiko attho, samparāyiko attho, uttāno attho, gambhīro attho, gūḷho attho, paṭicchanno attho, neyyo attho, nīto attho, anavajjo attho, nikkileso attho, vodāno attho, paramattho’’ti, (mahāni॰ 63) te atthappabhede sūcetīti attho gahetabbo. kiñcāpi hi suttanirapekkhaṃ attatthādayo vuttā suttatthabhāvena aniddiṭṭhattā, tesu pana ekopi atthappabhedo suttena dīpetabbataṃ nātivattatīti. imasmiñca atthavikappe atthasaddo bhāsitatthapariyāyopi hoti. ettha hi purimakā pañca atthappabhedā hitapariyāyā, tato pare cha bhāsitatthappabhedā, pacchimakā cattāro ubhayasabhāvā. tattha suviññeyyatāya vibhāvena anagādhabhāvo <hi rend="bold">uttāno.</hi> duradhigamatāya vibhāvena agādhabhāvo <hi rend="bold">gambhīro.</hi> avivaṭo <hi rend="bold">gūḷho.</hi> mūludakādayo viya paṃsunā akkharasannivesādinā tirohito <hi rend="bold">paṭicchanno.</hi> niddhāretvā ñāpetabbo <hi rend="bold">neyyo.</hi> yathārutavasena veditabbo <hi rend="bold">nīto. anavajjanikkilesavodānā</hi> pariyāyavasena vuttā, kusalavipākakiriyādhammavasena vā yathākkamaṃ yojetabbā. <hi rend="bold">paramattho</hi> nibbānaṃ, dhammānaṃ aviparītasabhāvo eva vā.</p>

<p rend="bodytext">atha vā ‘‘attanā ca appiccho hotī’’ti attatthaṃ, ‘‘appicchakathañca paresaṃ kattā hotī’’ti paratthaṃ sūceti. evaṃ ‘‘attanā ca pāṇātipātā paṭivirato hoti, parañca pāṇātipātā veramaṇiyā samādapetī’’tiādisuttāni (a॰ ni॰ 4.99, 265) yojetabbāni. apare pana ‘‘yathāsabhāvaṃ bhāsitaṃ attatthaṃ, pūraṇakassapādīnamaññatitthiyānaṃ samayabhūtaṃ paratthaṃ sūceti, suttena vā saṅgahitaṃ attatthaṃ, suttānulomabhūtaṃ paratthaṃ, suttantanayabhūtaṃ vā attatthaṃ, vinayābhidhammanayabhūtaṃ paratthaṃ <pb ed="M" n="1.0092"/> sūcetī’’tipi vadanti. vinayābhidhammehi ca visesetvā suttasaddassa attho vattabbo, tasmā veneyyajjhāsayavasappavattāya desanāya sātisayaṃ attahitaparahitādīni <pb ed="V" n="1.0082"/> pakāsitāni honti tappadhānabhāvato, na pana āṇādhammasabhāva-vasappavattāyāti idameva ‘‘atthānaṃ sūcanato sutta’’nti vuttaṃ. sūca-saddassa cettha rasso. ‘‘evañca katvā ‘ettakaṃ tassa bhagavato suttāgataṃ suttapariyāpanna’nti (pāci॰ 655, 1242) ca sakavāde pañca suttasatānī’ti (aṭṭhasā॰ nidānakathā, kathā॰ aṭṭha॰ nidānakathā) ca evamādīsu suttasaddo upacaritoti gahetabbo’’ti (sārattha॰ ṭī॰ paṭhamamahāsaṅgītikathāvaṇṇanā) <hi rend="bold">ācariyasāriputtattherena</hi> vuttaṃ. aññe pana yathāvuttasadiseneva nibbacanena suttasaddassa vinayābhidhammānampi vācakattaṃ vadanti.</p>

<p rend="bodytext">sutte ca āṇādhammasabhāvo veneyyajjhāsayamanuvattati, na vinayābhidhammesu viya veneyyajjhāsayo āṇādhammasabhāve, tasmā veneyyānaṃ ekantahitapaṭilābhasaṃvattanikā suttantadesanāti āha <hi rend="bold">‘‘suvuttā cettha atthā’’</hi>tiādi. ‘‘ekantahitapaṭilābhasaṃvattanikā suttantadesanā’’ti idampi veneyyānaṃ hitasampādane suttantadesanāya tapparabhāvameva sandhāya vuttaṃ. <hi rend="bold">tapparabhāvo</hi> ca veneyyajjhāsayānulomato daṭṭhabbo. tenevāha <hi rend="bold">‘‘veneyyajjhāsayānulomena vuttattā’’</hi>ti. etena ca hetunā nanu vinayābhidhammāpi suvuttā, atha kasmā idameva evaṃ vuttanti anuyogaṃ pariharati.</p>

<p rend="bodytext">anupubbasikkhādivasena kālantarena atthābhinipphattiṃ dassetuṃ <hi rend="bold">‘‘sassamiva phala’’</hi>nti vuttaṃ. idaṃ vuttaṃ hoti – yathā sassaṃ nāma vapanaropanādikkhaṇeyeva phalaṃ na pasavati, anupubbajagganādivasena kālantareneva pasavati, tathā idampi savanadhāraṇādikkhaṇeyeva atthe na pasavati, anupubbasikkhādivasena kālantareneva pasavatīti. <hi rend="bold">pasavatī</hi>ti ca phalati, abhinipphādetīti attho. abhinipphādanameva hi phalanaṃ. upāyasamaṅgīnaññeva atthābhinipphattiṃ dassento <hi rend="bold">‘‘dhenu viya khīra’’</hi>nti āha. ayamettha adhippāyo – yathā dhenu nāma kāle jātavacchā thanaṃ gahetvā duhataṃ upāyavantānameva khīraṃ paggharāpeti, na akāle ajātavacchā. kālepi vā visāṇādikaṃ gahetvā duhataṃ anupāyavantānaṃ, tathā idampi nissaraṇādinā savanadhāraṇādīni kurutaṃ upāyavantānameva <pb ed="M" n="1.0093"/> sīlādiatthe paggharāpeti, na alagaddūpamāya savanadhāraṇādīni kurutaṃ anupāyavantānanti. yadipi <hi rend="bold">‘‘sūdatī’’</hi>ti etassa gharati siñcatīti attho, tathāpi sakammikadhātuttā <hi rend="bold">paggharāpetī</hi>ti kāritavasena attho vutto yathā ‘‘taratī’’ti etassa nipātetīti attho’’ti. <hi rend="bold">‘‘suttāṇā’’</hi>ti etassa atthamāha <hi rend="bold">‘‘suṭṭhu ca ne tāyatī’’</hi>ti. <hi rend="bold">ne</hi>ti atthe.</p>

<p rend="bodytext"><hi rend="bold">suttasabhāga</hi>nti <pb ed="V" n="1.0083"/> suttasadisaṃ. tabbhāvaṃ dasseti <hi rend="bold">‘‘yathā hī’’</hi>tiādinā. <hi rend="bold">tacchakānaṃ sutta</hi>nti vaḍḍhakīnaṃ kāḷasuttaṃ. <hi rend="bold">pamāṇaṃ hoti</hi> tadanusārena tacchanato. idaṃ vuttaṃ hoti – yathā kāḷasuttaṃ pasāretvā saññāṇe kate gahetabbaṃ, vissajjetabbañca paññāyati, tasmā taṃ tacchakānaṃ pamāṇaṃ hoti, evaṃ vivādesu uppannesu sutte ānītamatte ‘‘idaṃ gahetabbaṃ, idaṃ vissajjetabba’’nti pākaṭattā vivādo vūpasammati, tasmā etaṃ viññūnaṃ pamāṇanti. idāni aññathāpi suttasabhāgataṃ vibhāvento <hi rend="bold">‘‘yathā cā’’</hi>tiādimāha. <hi rend="bold">suttenā</hi>ti pupphāvutena yena kenaci thirasuttena. <hi rend="bold">saṅgahitānī</hi>ti suṭṭhu, samaṃ vā gahitāni, āvutānīti attho. <hi rend="bold">na vikiriyantī</hi>ti ito cito ca vippakiṇṇābhāvamāha, <hi rend="bold">na viddhaṃsīyantī</hi>ti chejjabhejjābhāvaṃ. ayametthādhippāyo – yathā thirasuttena saṅgahitāni pupphāni vātena na vikiriyanti na viddhaṃsīyanti, evaṃ suttena saṅgahitā atthā micchāvādena na vikiriyanti na viddhaṃsīyantīti. veneyyajjhāsayavasappavattāya ca desanāya attatthaparatthādīnaṃ sātisayappakāsanato āṇādhammasabhāvehi vinayābhidhammehi visesetvā imasseva suttasabhāgatā vuttā. <hi rend="bold">‘‘tenā’’</hi>tiādīsu vuttanayānusārena sambandho ceva attho ca yathārahaṃ vattabbo. ettha ca ‘‘suttantapiṭaka’’nti heṭṭhā vuttepi antasaddassa avacanaṃ tassa visuṃ atthābhāvadassanatthaṃ tabbhāvavuttito. sahayogassa hi saddassa avacanena sesatā tassa tulyādhikaraṇataṃ, anatthakataṃ vā ñāpeti.</p>

<p rend="bodytext"><hi rend="bold">ya</hi>nti esa nipāto kāraṇe, yenāti attho. ettha abhidhamme vuḍḍhimanto dhammā yena vuttā, tena abhidhammo nāma akkhātoti paccekaṃ yojetabbaṃ. abhi-saddassa atthavasenāyaṃ pabhedoti tassa tadatthappavattatādassanena tamatthaṃ sādhento <hi rend="bold">‘‘ayañhī’’</hi>tiādimāha. abhi-saddo <pb ed="M" n="1.0094"/> kamanakiriyāya vuḍḍhibhāvasaṅkhātamatirekatthaṃ dīpetīti vuttaṃ <hi rend="bold">‘‘abhikkamantītiādīsu vuḍḍhiyaṃ āgato’’</hi>ti. <hi rend="bold">abhiññātā</hi>ti aḍḍhacandādinā kenaci saññāṇena ñātā, paññātā pākaṭāti vuttaṃ hoti. aḍḍhacandādibhāvo hi rattiyā upalakkhaṇavasena paññāṇaṃ hoti ‘‘yasmā aḍḍho, tasmā aṭṭhamī. yasmā ūno, tasmā cātuddasī. yasmā puṇṇo, tasmā pannarasī’’ti. <hi rend="bold">abhilakkhitā</hi>ti etthāpi ayamevattho veditabbo, idaṃ pana mūlapaṇṇāsake <hi rend="bold">bhayabheravasutte</hi> (ma॰ ni॰ 1.34) abhilakkhitasaddapariyāyo abhiññātasaddoti āha <hi rend="bold">‘‘abhiññātā abhilakkhitātiādīsu lakkhaṇe’’</hi>ti. yajjevaṃ lakkhitasaddasseva lakkhaṇatthadīpanato abhi-saddo anatthakova siyāti? nevaṃ daṭṭhabbaṃ tassāpi tadatthajotanato. vācakasaddasannidhāne hi upasagganipātā tadatthajotakamattāti lakkhitasaddena vācakabhāvena pakāsitassa lakkhaṇatthasseva jotakabhāvena pakāsanato abhi-saddopi lakkhaṇe pavattatīti vuttoti daṭṭhabbaṃ. <hi rend="bold">rājābhirājā</hi>ti parehi <pb ed="V" n="1.0084"/> rājūhi pūjitumaraho rājā. <hi rend="bold">pūjite</hi>ti pūjārahe. idaṃ pana suttanipāte selasutte (su॰ ni॰ 553 ādayo).</p>

<p rend="bodytext"><hi rend="bold">abhidhamme</hi>ti ‘‘supinantena sukkavisaṭṭhiyā anāpattibhāvepi akusalacetanā upalabbhatī’’tiādinā (sārattha॰ ṭī॰ paṭhamamahāsaṅgītikathāvaṇṇanā) vinayapaññattiyā saṅkaravirahite dhamme. pubbāparavirodhābhāvena yathāvuttadhammānameva aññamaññasaṅkaravirahato aññamaññasaṅkaravirahite dhammetipi vadanti. ‘‘pāṇātipāto akusala’’nti (ma॰ ni॰ 2.192) evamādīsu vā maraṇādhippāyassa jīvitindriyupacchedakapayogasamuṭṭhāpikā cetanā akusalo, na pāṇasaṅkhātajīvitindriyassa upacchedasaṅkhāto atipāto. tathā ‘‘adinnassa parasantakassa ādānasaṅkhātā viññatti abyākato dhammo, taṃviññattisamuṭṭhāpikā theyyacetanā akusalo dhammo’’ti evamādināpi aññamaññasaṅkaravirahite dhammeti attho veditabbo. <hi rend="bold">abhivinaye</hi>ti ettha pana ‘‘jātarūparajataṃ na paṭiggahetabba’’nti vadanto vinaye vineti nāma. ettha ca ‘‘evaṃ paṭiggaṇhato pācittiyaṃ, evaṃ pana dukkaṭa’’nti vadanto abhivinaye vineti nāmāti vadanti. tasmā jātarūparajataṃ parasantakaṃ theyyacittena gaṇhantassa yathāvatthuṃ <pb ed="M" n="1.0095"/> pārājikathullaccayadukkaṭesu aññataraṃ, bhaṇḍāgārikasīsena gaṇhantassa pācittiyaṃ, attano atthāya gaṇhantassa nissaggiyaṃ pācittiyaṃ, kevalaṃ lolatāya gaṇhantassa anāmāsadukkaṭaṃ, rūpiyachaḍḍakasammatassa anāpattīti evaṃ aññamaññasaṅkaravirahite vinayepi paṭibalo vinetunti attho daṭṭhabbo. evaṃ pana paricchinnataṃ sarūpato saṅkhepeneva dassento <hi rend="bold">‘‘aññamañña…pe॰… hotī’’</hi>ti āha.</p>

<p rend="bodytext"><hi rend="bold">abhikkantenā</hi>ti ettha kantiyā adhikattaṃ abhi-saddo dīpetīti vuttaṃ <hi rend="bold">‘‘adhike’’</hi>ti. nanu ca ‘‘abhikkamantī’’ti ettha abhi-saddo kamanakiriyāya vuḍḍhibhāvaṃ atirekattaṃ dīpeti, ‘‘abhiññātā abhilakkhitā’’ti ettha ñāṇalakkhaṇakiriyānaṃ supākaṭataṃ visesaṃ, ‘‘abhikkantenā’’ti ettha kantiyā adhikattaṃ visiṭṭhabhāvaṃ dīpetīti idaṃ tāva yuttaṃ kiriyāvisesakattā upasaggassa. ‘‘pādayo kiriyāyoge upasaggā’’ti hi <hi rend="bold">saddasatthe</hi> vuttaṃ. ‘‘abhirājā, abhivinaye’’ti pana pūjitaparicchinnesu rājavinayesu abhi-saddo vattatīti kathametaṃ yujjeyya. na hi asatvavācī saddo satvavācako sambhavatīti? natthi atra doso pūjanaparicchedanakiriyānampi dīpanato, tāhi ca kiriyāhi yuttesu rājavinayesupi pavattattā. abhipūjito rājāti hi atthena kiriyākārakasambandhaṃ nimittaṃ katvā kammasādhanabhūtaṃ rājadabbaṃ abhi-saddo padhānato vadati, pūjanakiriyaṃ pana appadhānato. tathā abhiparicchinno vinayoti <pb ed="V" n="1.0085"/> atthena kiriyākārakasambandhaṃ nimittaṃ katvā kammasādhanabhūtaṃ vinayadabbaṃ abhi-saddo padhānato vadati, paricchindanakiriyaṃ pana appadhānato. tasmā atimālādīsu ati-saddo viya abhi-saddo ettha saha sādhanena kiriyaṃ vadatīti abhirājaabhivinayasaddā sopasaggāva siddhā. evaṃ abhidhammasaddepi abhisaddo saha sādhanena vuḍḍhiyādikiriyaṃ vadatīti ayamattho dassitoti veditabbaṃ.</p>

<p rend="bodytext">hotu abhi-saddo yathāvuttesu atthesu, tappayogena pana dhammasaddena dīpitā vuḍḍhimantādayo dhammā ettha vuttā na bhaveyyuṃ, kathaṃ ayamattho yujjeyyāti anuyoge sati taṃ pariharanto <hi rend="bold">‘‘ettha cā’’</hi>tiādimāha. tattha <hi rend="bold">etthā</hi>ti etasmiṃ abhidhamme. upanyāse <hi rend="bold">ca</hi>-saddo. <hi rend="bold">bhāvetī</hi>ti cittassa vaḍḍhanaṃ vuttaṃ, <hi rend="bold">pharitvā</hi>ti ārammaṇassa vaḍḍhanaṃ, tasmā tāhi bhāvanāpharaṇavuḍḍhīhi vuḍḍhimantopi dhammā vuttāti attho<pb ed="M" n="1.0096"/>. <hi rend="bold">ārammaṇādīhī</hi>ti ārammaṇasampayuttakammadvārapaṭipadādīhi. ekantato lokuttaradhammānaññeva pūjārahattā <hi rend="bold">‘‘sekkhā dhammā’’</hi>tiādinā teyeva pūjitāti dassitā. <hi rend="bold">‘‘pūjārahā’’</hi>ti etena kattādisādhanaṃ, atītādikālaṃ, sakkuṇeyyatthaṃ vā nivatteti. pūjitabbāyeva hi dhammā kālavisesaniyamarahitā pūjārahā ettha vuttāti adhippāyo dassito. <hi rend="bold">sabhāvaparicchinnattā</hi>ti phusanādisabhāvena paricchinnattā. kāmāvacarehi mahantabhāvato mahaggatā dhammā adhikā, tatopi uttaravirahato anuttarā dhammāti dasseti <hi rend="bold">‘‘mahaggatā’’</hi>tiādinā. <hi rend="bold">tenā</hi>ti ‘‘vuḍḍhimanto’’tiādinā vacanena karaṇabhūtena, hetubhūtena vā.</p>

<p rend="bodytext"><hi rend="bold">yaṃ panetthā</hi>ti etesu vinayādīsu tīsu aññamaññavisiṭṭhesu yaṃ <hi rend="bold">avisiṭṭhaṃ</hi> samānaṃ, <hi rend="bold">taṃ</hi> piṭakanti attho. vinayādayo hi tayo saddā aññamaññāsādhāraṇattā visiṭṭhā nāma, piṭakasaddo pana tehi tīhipi sādhāraṇattā ‘‘avisiṭṭho’’ti vuccati. <hi rend="bold">pariyattibbhājanatthato</hi>ti pariyāpuṇitabbatthapatiṭṭhānatthehi karaṇabhūtehi, visesanabhūtehi vā. apica <hi rend="bold">pariyattibbhājanatthato</hi> pariyattibhājanatthanti āhūti attho daṭṭhabbo. paccattatthe hi to-saddo iti-saddena niddisitabbattā. itinā niddisitabbehito – saddamicchanti neruttikā yathā ‘‘aniccato dukkhato anattato vipassantī’’ti (paṭṭhā॰ 1.1.406, 408, 411) etena pariyāpuṇitabbato, taṃtadatthānaṃ bhājanato ca <hi rend="bold">piṭakaṃ</hi> nāmāti dasseti. anipphannapāṭipadikapadañhetaṃ. saddavidū pana ‘‘piṭa saddasaṅghāṭesū’’ti vatvā idha vuttameva payogamudāharanti, tasmā tesaṃ matena piṭīyati saddīyati pariyāpuṇīyatīti <hi rend="bold">piṭakaṃ,</hi> piṭīyati vā saṅghāṭīyati taṃtadattho etthāti <hi rend="bold">piṭaka</hi>nti nibbacanaṃ kātabbaṃ. <hi rend="bold">‘‘tenā’’</hi>tiādinā samāsaṃ dasseti.</p>

<p rend="bodytext"><hi rend="bold">mā</hi> <pb ed="V" n="1.0086"/> <hi rend="bold">piṭakasampadānenā</hi>ti kālāmasutte, (a॰ ni॰ 3.66) sāḷhasutte (a॰ ni॰ 3.67) ca āgataṃ pāḷimāha. tadaṭṭhakathāyañca ‘‘amhākaṃ piṭakatantiyā saddhiṃ sametīti mā gaṇhitthā’’ti (a॰ ni॰ aṭṭha॰ 2.3.66) attho vutto. <hi rend="bold">ācariyasāriputtattherena</hi> pana ‘‘pāḷisampadānavasena mā gaṇhathā’’ti (sārattha॰ ṭī॰ paṭhamamahāsaṅgītikathāvaṇṇanā) vuttaṃ. <hi rend="bold">kudālapiṭakamādāyā</hi>ti kudālañca <pb ed="M" n="1.0097"/> piṭakañca ādāya. <hi rend="bold">ku</hi> vuccati pathavī, tassā dālanato vidālanato ayomayaupakaraṇaviseso <hi rend="bold">kudālaṃ</hi> nāma. tesaṃ tesaṃ vatthūnaṃ bhājanabhāvato tālapaṇṇavettalatādīhi kato bhājanaviseso <hi rend="bold">piṭakaṃ</hi> nāma. idaṃ pana mūlapaṇṇāsake <hi rend="bold">kakacūpamasutte</hi> (ma॰ ni॰ 1.227).</p>

<p rend="bodytext">‘‘tena…pe॰… ñeyyā’’ti gāthāpadaṃ ulliṅgetvā <hi rend="bold">‘‘tenā’’</hi>tiādinā vivarati. sabbādīhi sabbanāmehi vuttassa vā liṅgamādiyate, vuccamānassa vā, idha pana vatticchāya vuttassevāti katvā <hi rend="bold">‘‘vinayo ca so piṭakañcā’’</hi>ti vuttaṃ. <hi rend="bold">‘‘yathāvutteneva nayenā’’</hi>ti iminā ‘‘evaṃ duvidhatthena…pe॰… katvā’’ti ca ‘‘pariyattibhāvato, tassa tassa atthassa bhājanato cā’’ti ca vuttaṃ sabbamatidisati. <hi rend="bold">tayopī</hi>ti ettha <hi rend="bold">api</hi>saddo, <hi rend="bold">pi</hi>-saddo vā avayavasampiṇḍanattho. ‘‘apī’’ti avatvā ‘‘pī’’ti vadanto hi api-saddo viya pi-saddopi visuṃ nipāto atthīti dasseti.</p>

<p rend="bodytext">kathetabbānaṃ atthānaṃ desakāyattena āṇādividhinā atisajjanaṃ pabodhanaṃ <hi rend="bold">desanā.</hi> sāsitabbapuggalagatena yathāparādhādisāsitabbabhāvena anusāsanaṃ vinayanaṃ <hi rend="bold">sāsanaṃ.</hi> kathetabbassa saṃvarāsaṃvarādino atthassa kathanaṃ vacanapaṭibaddhatākaraṇaṃ <hi rend="bold">kathā,</hi> idaṃ vuttaṃ hoti – desitāraṃ bhagavantamapekkhitvā <hi rend="bold">desanā,</hi> sāsitabbapuggalavasena <hi rend="bold">sāsanaṃ,</hi> kathetabbassa atthassa vasena <hi rend="bold">kathā</hi>ti evamimesaṃ nānākaraṇaṃ veditabbanti. ettha ca kiñcāpi desanādayo desetabbādinirapekkhā na honti, āṇādayo pana visesato desakādiadhīnāti taṃ taṃ visesayogavasena desanādīnaṃ bhedo vutto. yathā hi āṇāvidhānaṃ visesato āṇārahādhīnaṃ tattha kosallayogato, evaṃ vohāraparamatthavidhānāni ca vidhāyakādhīnānīti āṇādividhino desakāyattatā vuttā. aparādhajjhāsayānurūpaṃ viya ca dhammānurūpampi sāsanaṃ visesato, tathā vinetabbapuggalāpekkhanti sāsitabbapuggalavasena sāsanaṃ vuttaṃ. saṃvarāsaṃvaranāmarūpānaṃ viya ca vinibbeṭhetabbāya diṭṭhiyā kathanaṃ sati vācāvatthusmiṃ, nāsatīti visesato tadadhīnaṃ, tasmā kathetabbassa atthassa vasena kathā vuttā. honti cettha –</p>

<p rend="gatha1">‘‘desakassa <pb ed="V" n="1.0087"/><pb ed="M" n="1.0098"/> vasenettha, desanā piṭakattayaṃ.</p>

<p rend="gathalast">sāsitabbavasenetaṃ, sāsananti pavuccati..</p>

<p rend="gatha1">kathetabbassa atthassa, vasenāpi kathāti ca.</p>

<p rend="gathalast">desanāsāsanakathā-bhedampevaṃ pakāsaye’’ti..</p>

<p rend="bodytext">padattayampetaṃ samodhānetvā tāsaṃ bhedoti katvā bhedasaddo visuṃ visuṃ yojetabbo dvandapadato paraṃ suyyamānattā ‘‘desanābhedaṃ, sāsanabhedaṃ, kathābhedañca yathārahaṃ paridīpaye’’ti. <hi rend="bold">bheda</hi>nti ca nānattaṃ, visesaṃ vā. <hi rend="bold">tesu</hi> piṭakesu. sikkhā ca pahānañca gambhīrabhāvo ca, tañca <hi rend="bold">yathārahaṃ paridīpaye.</hi></p>

<p rend="bodytext">dutiyagāthāya <hi rend="bold">pariyattibhedaṃ</hi> pariyāpuṇanassa pakāraṃ, visesañca vibhāvaye. <hi rend="bold">yahiṃ</hi> vinayādike piṭake. yaṃ sampattiṃ, vipattiñca yathā bhikkhu pāpuṇāti, tathā tampi sabbaṃ tahiṃ vibhāvayeti sambandho. atha vā yaṃ pariyattibhedaṃ sampattiṃ, vipattiñca yahiṃ yathā bhikkhu pāpuṇāti, tathā tampi sabbaṃ tahiṃ vibhāvayeti yojetabbaṃ. <hi rend="bold">yathā</hi>ti ca yehi upārambhādihetupariyāpuṇanādippakārehi, upārambhanissaraṇadhammakosarakkhaṇahetupariyāpuṇanaṃ suppaṭipattiduppaṭipattīti etehi pakārehīti vuttaṃ hoti. santesupi ca aññesu tathā pāpuṇantesu jeṭṭhaseṭṭhāsannasadāsannihitabhāvato, yathānusiṭṭhaṃ sammāpaṭipajjanena dhammādhiṭṭhānabhāvato ca <hi rend="bold">bhikkhū</hi>ti vuttaṃ.</p>

<p rend="bodytext"><hi rend="bold">tatrā</hi>ti tāsu gāthāsu. <hi rend="bold">aya</hi>nti adhunā vakkhamānā kathā. <hi rend="bold">paridīpanā</hi>ti samantato pakāsanā, kiñcimattampi asesetvā vibhajanāti vuttaṃ hoti. <hi rend="bold">vibhāvanā</hi>ti evaṃ paridīpanāyapi sati gūḷhaṃ paṭicchannamakatvā sotūnaṃ suviññeyyabhāvena āvibhāvanā. saṅkhepena paridīpanā, vitthārena vibhāvanātipi vadanti. apica etaṃ padadvayaṃ heṭṭhā vuttānurūpato kathitaṃ, atthato pana ekameva. tasmā paridīpanā paṭhamagāthāya, vibhāvanā dutiyagāthāyāti yojetabbaṃ. ca-saddena ubhayatthaṃ aññamaññaṃ samucceti. kasmā, vuccantīti āha <hi rend="bold">‘‘ettha hī’’</hi>tiādi. <hi rend="bold">hī</hi>ti kāraṇe nipāto ‘‘akkharavipattiyaṃ hī’’tiādīsu viya. yasmā, kasmāti vā attho. āṇaṃ paṇetuṃ [ṭhapetuṃ (sārattha॰ ṭī॰ 1.paṭhamamahāsaṅgītikathāvaṇṇanā)] arahatīti <hi rend="bold">āṇāraho,</hi> sammāsambuddhattā, mahākāruṇikatāya <pb ed="M" n="1.0099"/> ca aviparītahitopadesakabhāvena pamāṇavacanattā āṇārahena bhagavatāti attho. vohāraparamatthadhammānampi tattha sabbhāvato <hi rend="bold">‘‘āṇābāhullato’’</hi>ti <pb ed="V" n="1.0088"/> vuttaṃ, tena yebhuyyanayaṃ dasseti. ito paresupi eseva nayo. visesena sattānaṃ manaṃ avaharatīti <hi rend="bold">vohāro,</hi> paññatti, tasmiṃ kusalo, tena.</p>

<p rend="bodytext">pacuro bahulo aparādho doso vītikkamo yesaṃ te <hi rend="bold">pacurāparādhā,</hi> seyyasakattherādayo. <hi rend="bold">yathāparādha</hi>nti dosānurūpaṃ. <hi rend="bold">‘‘anekajjhāsayā’’</hi>tiādīsu āsayova <hi rend="bold">ajjhāsayo,</hi> so atthato diṭṭhi, ñāṇañca, pabhedato pana catubbidho hoti. vuttañca –</p>

<p rend="gatha1">‘‘sassatucchedadiṭṭhī ca, khanti cevānulomikā.</p>

<p rend="gathalast">yathābhūtañca yaṃ ñāṇaṃ, etaṃ āsayasaddita’’nti..</p>

<p rend="bodytext">tattha sabbadiṭṭhīnaṃ sassatucchedadiṭṭhīhi saṅgahitattā sabbepi diṭṭhigatikā sattā imā eva dve diṭṭhiyo sannissitā. yathāha ‘‘dvayanissito kho panāyaṃ kaccāna loko yebhuyyena atthitañca natthitañcā’’ti, (saṃ॰ ni॰ 2.15) <hi rend="bold">atthitā</hi>ti hi sassataggāho adhippeto, <hi rend="bold">natthitā</hi>ti ucchedaggāho. ayaṃ tāva vaṭṭanissitānaṃ puthujjanānaṃ āsayo. vivaṭṭanissitānaṃ pana suddhasattānaṃ anulomikā khanti, yathābhūtañāṇanti duvidho āsayo. tattha ca <hi rend="bold">anulomikā khanti</hi> vipassanāñāṇaṃ. <hi rend="bold">yathābhūtañāṇaṃ</hi> pana kammasakatāñāṇaṃ. catubbidho peso āsayanti sattā ettha nivasanti, cittaṃ vā āgamma seti etthāti <hi rend="bold">āsayo</hi> migāsayo viya. yathā migo gocarāya gantvāpi paccāgantvā tattheva vanagahane sayatīti taṃ tassa ‘‘āsayo’’ti vuccati, tathā cittaṃ aññathāpi pavattitvā yattha paccāgamma seti, tassa so ‘‘āsayo’’ti. kāmarāgādayo satta <hi rend="bold">anusayā.</hi> mūsikavisaṃ viya kāraṇalābhe uppajjamānārahā anāgatā, atītā, paccuppannā ca taṃsabhāvattā tathā vuccanti. na hi dhammānaṃ kālabhedena sabhāvabhedoti. <hi rend="bold">cariyā</hi>ti rāgacariyādikā cha mūlacariyā, antarabhedena anekavidhā, saṃsaggavasena pana tesaṭṭhi honti. atha vā <hi rend="bold">cariyā</hi>ti sucaritaduccaritavasena duvidhaṃ caritaṃ. tañhi vibhaṅge caritaniddese niddiṭṭhaṃ.</p>

<p rend="bodytext"><hi rend="bold">‘‘adhimutti</hi> <pb ed="M" n="1.0100"/> nāma ‘ajjeva pabbajissāmi, ajjeva arahattaṃ gaṇhissāmī’tiādinā tanninnabhāvena pavattamānaṃ sanniṭṭhāna’’nti (sārattha॰ ṭī॰ paṭhamamahāsaṅgītikathāvaṇṇanā) <hi rend="bold">gaṇṭhipadesu</hi> vuttaṃ. <hi rend="bold">ācariyadhammapālattherena</hi> pana ‘‘adhimutti nāma sattānaṃ pubbacariyavasena abhiruci, sā duvidhā hīnapaṇītabhedenā’ti (dī॰ ni॰ ṭī॰ paṭhamamahāsaṅgītikathāvaṇṇanā) vuttaṃ. tathā hi yāya hīnādhimuttikā sattā hīnādhimuttikeyeva satte sevanti, paṇītādhimuttikā paṇītādhimuttikeyeva<pb ed="V" n="1.0089"/>. sace hi ācariyupajjhāyā sīlavanto na honti, saddhivihārikā sīlavanto, te attano ācariyupajjhāyepi na upasaṅkamanti, attanā sadise sāruppabhikkhūyeva upasaṅkamanti. sace ācariyupajjhāyā sāruppabhikkhū, itare asāruppā, tepi na ācariyupajjhāye upasaṅkamanti, attanā sadise asāruppabhikkhūyeva upasaṅkamanti. dhātusaṃyuttavasena (saṃ॰ ni॰ 2.85 ādayo) cesa attho dīpetabbo. evamayaṃ hīnādhimuttikādīnaṃ aññamañño pasevanādiniyamitā abhiruci ajjhāsayadhātu ‘‘adhimuttī’’ti veditabbā. anekā ajjhāsayādayo te yesaṃ atthi, anekā vā ajjhāsayādayo yesanti tathā yathā ‘‘bahukattuko, bahunadiko’’ti. <hi rend="bold">yathānuloma</hi>nti ajjhāsayādīnaṃ anulomaṃ anatikkamma, ye ye vā ajjhāsayādayo anulomā, tehi tehīti attho. āsayādīnaṃ anulomassa vā anurūpantipi vadanti. ghanavinibbhogābhāvato diṭṭhimānataṇhāvasena ‘‘ahaṃ mama santaka’’nti evaṃ pavatta<hi rend="bold">saññino. yathādhamma</hi>nti ‘‘natthettha attā, attaniyaṃ vā, kevalaṃ dhammamattameveta’’nti evamādinā dhammasabhāvānurūpanti attho.</p>

<p rend="bodytext">saṃvaraṇaṃ <hi rend="bold">saṃvaro,</hi> kāyavācāhi avītikkamo. mahanto saṃvaro <hi rend="bold">asaṃvaro.</hi> vuḍḍhiattho hi ayaṃ a-kāro yathā ‘‘asekkhā dhammā’’ti (dha॰ sa॰ tikamātikā 21) taṃyogatāya ca khuddako saṃvaro pārisesādinayena saṃvaro, tasmā khuddako, mahanto ca saṃvaroti attho. tenāha <hi rend="bold">‘‘saṃvarā saṃvaro’’</hi>tiādi. <hi rend="bold">diṭṭhiviniveṭhanā</hi>ti diṭṭhiyā vimocanaṃ, atthato pana tassa ujuvipaccanikā sammādiṭṭhiādayo dhammā. tathā cāha <hi rend="bold">‘‘dvāsaṭṭhidiṭṭhipaṭipakkhabhūtā’’</hi>ti. nāmassa, rūpassa, nāmarūpassa ca paricchindanaṃ <hi rend="bold">nāmarūpaparicchedo,</hi> so pana ‘‘rāgādipaṭipakkhabhūto’’ti vacanato tathāpavattameva ñāṇaṃ.</p>

<p rend="bodytext"><hi rend="bold">‘‘tīsupī’’</hi>tiādinā <pb ed="M" n="1.0101"/> aparaḍḍhaṃ vivarati. tīsupi tāsaṃ vacanasambhavato <hi rend="bold">‘‘visesenā’’</hi>ti vuttaṃ. tadetaṃ sabbattha yojetabbaṃ. tatra ‘‘yāyaṃ adhisīlasikkhā, ayaṃ imasmiṃ atthe adhippetā sikkhā’’ti vacanato āha <hi rend="bold">‘‘vinayapiṭake adhisīlasikkhā’’</hi>ti. <hi rend="bold">suttantapāḷiyaṃ</hi> ‘‘vivicceva kāmehī’’tiādinā (dī॰ ni॰ 1.226; saṃ॰ ni॰ 1.152; a॰ ni॰ 4.123) samādhidesanābāhullato <hi rend="bold">‘‘suttanta piṭake adhicittasikkhā’’</hi>ti vuttaṃ. nāmarūpaparicchedassa adhipaññāpadaṭṭhānato, adhipaññāya ca atthāya tadavasesanāmarūpadhammakathanato āha <hi rend="bold">‘‘abhidhammapiṭake adhipaññāsikkhā’’</hi>ti.</p>

<p rend="bodytext"><hi rend="bold">kilesāna</hi>nti saṃklesadhammānaṃ, kammakilesānaṃ vā, ubhayāpekkhañcetaṃ ‘‘yo kāyavacīdvārehi <pb ed="V" n="1.0090"/> kilesānaṃ vītikkamo, tassa pahānaṃ, tassa paṭipakkhattā’’ti ca. ‘‘vītikkamo’’ti ayaṃ ‘‘paṭipakkha’’nti bhāvayoge sambandho, ‘‘sīlassā’’ti pana bhāvapaccaye. evaṃ sabbattha. anusayavasena santāne anuvattantā kilesā kāraṇalābhe pariyuṭṭhitāpi sīlabhedabhayavasena vītikkamituṃ na labhantīti āha <hi rend="bold">‘‘vītikkamapaṭipakkhattā sīlassā’’</hi>ti. okāsādānavasena kilesānaṃ citte kusalappavattiṃ pariyādiyitvā uṭṭhānaṃ <hi rend="bold">pariyuṭṭhānaṃ,</hi> tassa pahānaṃ, cittasantāne uppattivasena kilesānaṃ pariyuṭṭhānassa pahānanti vuttaṃ hoti. ‘‘kilesāna’’nti hi adhikāro, taṃ pana pariyuṭṭhānappahānaṃ cittasamādahanavasena bhavatīti āha <hi rend="bold">‘‘pariyuṭṭhānapaṭipakkhattā samādhissā’’</hi>ti. appahīnabhāvena santāne anu anu sayanakā anurūpakāraṇalābhe uppajjanārahā thāmagatā kāmarāgādayo satta kilesā <hi rend="bold">anusayā,</hi> tesaṃ pahānaṃ, te pana sabbaso ariyamaggapaññāya pahīyantīti āha <hi rend="bold">‘‘anusayapaṭipakkhattā paññāyā’’</hi>ti.</p>

<p rend="bodytext">dīpālokena viya tamassa dānādipuññakiriyavatthugatena tena tena kusalaṅgena tassa tassa akusalassa pahānaṃ <hi rend="bold">tadaṅgappahānaṃ.</hi> idha pana adhisīlasikkhāya vuttaṭṭhānattā tena tena susīlyaṅgena tassa tassa dussīlyaṅgassa pahānaṃ ‘‘tadaṅgappahāna’’nti gahetabbaṃ. upacārappanābhedena samādhinā pavattinivāraṇena ghaṭappahārena viya jalatale sevālassa tesaṃ tesaṃ nīvaraṇādidhammānaṃ vikkhambhanavasena pahānaṃ <hi rend="bold">vikkhambhanappahānaṃ.</hi> catunnaṃ ariyamaggānaṃ bhāvitattā taṃ taṃ maggavato santāne samudayapakkhikassa <pb ed="M" n="1.0102"/> kilesagaṇassa accantamappavattisaṅkhāta samucchindanavasena pahānaṃ <hi rend="bold">samucchedappahānaṃ. </hi> duṭṭhu caritaṃ, saṃkilesehi vā dūsitaṃ caritaṃ <hi rend="bold">duccaritaṃ.</hi> tadeva yattha uppannaṃ, taṃ santānaṃ sammā kilisati vibādhati, upatāpeti cāti <hi rend="bold">saṃkileso,</hi> tassa pahānaṃ. kāyavacīduccaritavasena pavattasaṃkilesassa tadaṅgavasena pahānaṃ vuttaṃ sīlassa duccaritapaṭipakkhattā. sikkhattayānusārena hi attho veditabbo. tasatīti <hi rend="bold">taṇhā,</hi> sāva vuttanayena saṃkileso, tassa vikkhambhanavasena pahānaṃ vuttaṃ samādhissa kāmacchandapaṭipakkhattā. <hi rend="bold">diṭṭhi</hi>yeva yathāvuttanayena <hi rend="bold">saṃkileso,</hi> tassa samucchedavasena pahānaṃ vuttaṃ paññāya attādivinimuttasabhāva dhammappakāsanato.</p>

<p rend="bodytext"><hi rend="bold">ekamekasmiñcetthā</hi>ti etesu tīsu piṭakesu ekamekasmiṃ piṭake, <hi rend="bold">ca</hi>-saddo vākyārambhe, pakkhantare vā. <hi rend="bold">pi</hi>-saddo, <hi rend="bold">api</hi>-saddo vā avayavasampiṇḍane, tena na kevalaṃ catubbidhasseva gambhīrabhāvo, atha kho paccekaṃ tadavayavānampīti sampiṇḍanaṃ karoti. esa nayo īdisesu. idāni te sarūpato dassetuṃ <hi rend="bold">‘‘tatthā’’</hi>tiādi vuttaṃ. tattha <hi rend="bold">tantī</hi>ti pāḷi. sā hi ukkaṭṭhānaṃ sīlādiatthānaṃ <pb ed="V" n="1.0091"/> bodhanato, sabhāvaniruttibhāvato, buddhādīhi bhāsitattā ca pakaṭṭhānaṃ vacanānaṃ āḷi pantīti <hi rend="bold">‘‘pāḷī’’</hi>ti vuccati.</p>

<p rend="bodytext">idha pana <hi rend="bold">vinayagaṇṭhipadakārādīnaṃ</hi> saddavādīnaṃ matena pubbe vavatthāpitā paramatthasaddappabandhabhūtā tanti <hi rend="bold">dhammo</hi> nāma. <hi rend="bold">iti</hi>-saddo hi nāmatthe, ‘‘dhammo’’ti vā vuccati. <hi rend="bold">tassāyevā</hi>ti tassā yathāvuttāya eva tantiyā attho. <hi rend="bold">manasā vavatthāpitāyā</hi>ti uggahaṇa-dhāraṇādivasappavattena manasā pubbe vavatthāpitāya yathāvuttāya paramatthasaddappabandhabhūtāya tassā tantiyā. <hi rend="bold">desanā</hi>ti pacchā paresamavabodhanatthaṃ desanāsaṅkhātā paramatthasaddappabandhabhūtā tantiyeva. apica yathāvuttatanti saṅkhātasaddasamuṭṭhāpako cittuppādo <hi rend="bold">desanā. tantiyā, tantiatthassa cā</hi>ti yathāvuttāya duvidhāyapi tantiyā, tadatthassa ca yathābhūtāvabodhoti attho veditabbo. te hi bhagavatā vuccamānassa atthassa, vohārassa ca dīpako saddoyeva <hi rend="bold">tanti</hi> nāmāti vadanti. tesaṃ pana vāde dhammassāpi saddasabhāvattā dhammadesanānaṃ ko visesoti ce? tesaṃ tesaṃ atthānaṃ bodhakabhāvena ñāto, uggahaṇādivasena <pb ed="M" n="1.0103"/> ca pubbe vavatthāpito paramatthasaddappabandho <hi rend="bold">dhammo,</hi> pacchā paresaṃ avabodhanatthaṃ pavattito taṃ tadatthappakāsako saddo <hi rend="bold">desanā</hi>ti ayamimesaṃ visesoti. atha vā yathāvuttasaddasamuṭṭhāpako cittuppādo <hi rend="bold">desanā</hi> desīyati samuṭṭhāpīyati saddo etenāti katvā musāvādādayo viya tatthāpi hi musāvādādisamuṭṭhāpikā cetanā musāvādādisaddehi voharīyatīti. kiñcāpi akkharāvalibhūto paññattisaddoyeva atthassa ñāpako, tathāpi mūlakāraṇabhāvato ‘‘akkharasaññāto’’tiādīsu viya tassāyeva atthoti paramatthasaddoyeva atthassa ñāpakabhāvena vuttoti daṭṭhabbaṃ. ‘‘tassā tantiyā desanā’’ti ca sadisavohārena vuttaṃ yathā ‘‘uppannā ca kusalādhammā bhiyyobhāvāya vepullāya saṃvattantī’’ti.</p>

<p rend="bodytext"><hi rend="bold">abhidhammagaṇṭhipadakārādīnaṃ</hi> pana paṇṇattivādīnaṃ matena sammutiparamatthabhedassa atthassa anurūpavācakabhāvena paramatthasaddesu ekantena bhagavatā manasā vavatthāpitā nāmapaññattipabandhabhūtā tanti <hi rend="bold">dhammo</hi> nāma, ‘‘dhammo’’ti vā vuccati. <hi rend="bold">tassāyevā</hi>ti tassā nāmapaññattibhūtāya tantiyā eva attho. <hi rend="bold">manasā vavatthāpitāyā</hi>ti sammutiparamatthabhedassa atthassānurūpavācakabhāvena paramatthasaddesu bhagavatā manasā vavatthāpitāya nāmapaṇṇattipabandhabhūtāya tassā tantiyā. <hi rend="bold">desanā</hi>ti paresaṃ pabodhanena atisajjanā vācāya pakāsanā vacībhedabhūtā paramatthasaddappabandhasaṅkhātā tanti. <hi rend="bold">tantiyā, tantiatthassa cā</hi>ti yathāvuttāya dubbidhāyapi tantiyā, tadatthassa ca yathābhūtāvabodhoti attho. te hi evaṃ vadanti – sabhāvatthassa, sabhāvavohārassa ca anurūpavaseneva bhagavatā manasā vavatthāpitā paṇṇatti <pb ed="V" n="1.0092"/> idha ‘‘tantī’’ti vuccati. yadi ca saddavādīnaṃ matena saddoyeva idha tanti nāma siyā. tantiyā, desanāya ca nānattena bhavitabbaṃ, manasā vavatthāpitāya ca tantiyā vacībhedakaraṇamattaṃ ṭhapetvā desanāya nānattaṃ natthi. tathā hi desanaṃ dassentena manasā vavatthāpitāya tantiyā desanāti vacībhedakaraṇamattaṃ vinā tantiyā saha desanāya anaññatā vuttā. tathā ca upari ‘‘desanāti paññattī’’ti vuttattā desanāya anaññabhāvena tantiyāpi paṇṇattibhāvo kathito hoti.</p>

<p rend="bodytext">apica <pb ed="M" n="1.0104"/> yadi tantiyā aññāyeva desanā siyā, ‘‘tantiyā ca tantiatthassa ca desanāya ca yathābhūtāvabodho’’ti vattabbaṃ siyā. evaṃ pana avatvā ‘‘tantiyā ca tantiatthassa ca yathābhūtāvabodho’’ti vuttattā tantiyā, desanāya ca anaññabhāvo dassito hoti. evañca katvā upari ‘‘desanā nāma paññattī’’ti dassentena desanāya anaññabhāvato tantiyā paṇṇattibhāvo kathito hotīti. tadubhayampi pana paramatthato saddoyeva paramatthavinimuttāya sammutiyā abhāvā, imameva ca nayaṃ gahetvā keci ācariyā ‘‘dhammo ca desanā ca paramatthato saddo evā’’ti voharanti, tepi anupavajjāyeva. yathā kāmāvacarapaṭisandhivipākā ‘‘parittārammaṇā’’ti vuccanti, evaṃ sampadamidaṃ daṭṭhabbaṃ. na hi kāmāvacarapaṭisandhivipākā ‘‘nibbattitaparamatthavisayāyevā’’ti sakkā vattuṃ itthipurisādiākāraparivitakkapubbakānaṃ rāgādiakusalānaṃ, mettādikusalānañca ārammaṇaṃ gahetvāpi samuppajjanato. paramatthadhammamūlakattā panassa parikappassa paramatthavisayatā sakkā paññapetuṃ, evamidhāpi daṭṭhabbanti ca. evampi paṇṇattivādīnaṃ mataṃ hotu, saddavādīnaṃ matepi dhammadesanānaṃ nānattaṃ vuttanayeneva <hi rend="bold">ācariyadhammapālattherā</hi> dīhi pakāsitanti. hoti cettha –</p>

<p rend="gatha1">‘‘saddo dhammo desanā ca, iccāhu apare garū.</p>

<p rend="gathalast">dhammo paṇṇatti saddo tu, desanā vāti cāpare’’ti..</p>

<p rend="bodytext"><hi rend="bold">tīsupi cetesu ete dhammatthadesanāpaṭivedhā</hi>ti ettha tantiattho, tantidesanā, tantiatthapaṭivedho cāti ime tayo tantivisayā hontīti vinayapiṭakādīnaṃ atthadesanāpaṭivedhādhārabhāvo yutto, piṭakāni pana tantiyevāti tesaṃ dhammādhārabhāvo kathaṃ yujjeyyāti? tantisamudāyassa avayavatantiyā ādhārabhāvato. samudāyo hi avayavassa parikappanāmattasiddhena ādhārabhāvena vuccati yathā ‘‘rukkhe sākhā’’ti. ettha ca dhammādīnaṃ dukkhogāhabhāvato tehi dhammādīhi vinayādayo gambhīrāti vinayādīnampi catubbidho gambhīrabhāvo <pb ed="V" n="1.0093"/> vuttoyeva, tasmā dhammādayo eva dukkhogāhattā gambhīrā, na vinayādayoti na codetabbametaṃ samukhena, visayavisayīmukhena ca vinayādīnaññeva gambhīrabhāvassa vuttattā. dhammo hi vinayādayo eva abhinnattā. tesaṃ visayo attho vācakabhūtānaṃ tesameva vāccabhāvato, visayino desanāpaṭivedhā <pb ed="M" n="1.0105"/> dhammatthavisayabhāvatoti. tattha paṭivedhassa dukkarabhāvato dhammatthānaṃ, desanāñāṇassa dukkarabhāvato desanāya ca dukkhogāhabhāvo veditabbo, paṭivedhassa pana uppādetuṃ asakkuṇeyyattā, tabbisayañāṇuppattiyā ca dukkarabhāvato dukkhogāhatā veditabbā. dhammatthadesanānaṃ gambhīrabhāvato tabbisayo paṭivedhopi gambhīro yathā taṃ gambhīrassa udakassa pamāṇaggahaṇe dīghena pamāṇena bhavitabbaṃ, evaṃsampadamidanti (vajira॰ ṭī॰ paṭhamamahāsaṅgītikathāvaṇṇanā) <hi rend="bold">vajirabuddhitthero.</hi> piṭakāvayavānaṃ dhammādīnaṃ vuccamāno gambhīrabhāvo taṃsamudāyassa piṭakassāpi vuttoyeva, tasmā tathā na codetabbantipi vadanti, vicāretabbametaṃ sabbesampi tesaṃ piṭakāvayavāsambhavato. mahāsamuddo dukkhogāho, alabbhaneyyapatiṭṭho viya cāti sambandho. atthavasā hi vibhattivacanaliṅgapariṇāmoti. dukkhena ogayhanti, dukkho vā ogāho anto pavisanametesūti <hi rend="bold">dukkhogāhā.</hi> na labhitabboti alabbhanīyo, soyeva <hi rend="bold">alabbhaneyyo,</hi> labhīyate vā labbhanaṃ, taṃ nārahatīti <hi rend="bold">alabbhaneyyo.</hi> patiṭṭhahanti ettha okāseti <hi rend="bold">patiṭṭho,</hi> patiṭṭhahanaṃ vā <hi rend="bold">patiṭṭho,</hi> alabbhaneyyo so yesu te <hi rend="bold">alabbhaneyyapatiṭṭhā.</hi> ekadesena ogāhantehipi mandabuddhīhi patiṭṭhā laddhuṃ na sakkāyevāti dassetuṃ etaṃ puna vuttaṃ. <hi rend="bold">‘‘eva’’</hi>ntiādi nigamanaṃ.</p>

<p rend="bodytext">idāni hetuhetuphalādīnampi vasena gambhīrabhāvaṃ dassento <hi rend="bold">‘‘aparo nayo’’</hi>tiādimāha. tattha <hi rend="bold">hetū</hi>ti paccayo. so ca attano phalaṃ dahati vidahatīti <hi rend="bold">dhammo</hi> da-kārassa dha-kāraṃ katvā. dhammasaddassa cettha hetupariyāyatā kathaṃ viññāyatīti āha <hi rend="bold">‘‘vuttañheta’’</hi>ntiādi. <hi rend="bold">vuttaṃ</hi> paṭisambhidāvibhaṅge (vibha॰ 718). nanu ca ‘‘hetumhi ñāṇaṃ dhammapaṭisambhidā’’ti etena vacanena dhammassa hetubhāvo kathaṃ viññāyatīti? ‘‘dhammapaṭisambhidā’’ti etassa samāsapadassa avayavapadatthaṃ dassentena ‘‘hetumhi ñāṇa’’nti vuttattā. ‘‘dhamme paṭisambhidā dhammapaṭisambhidā’’ti ettha hi ‘‘dhamme’’ti etassa atthaṃ dassentena ‘‘hetumhī’’ti vuttaṃ, ‘‘paṭisambhidā’’ti etassa atthaṃ dassentena <hi rend="bold">‘‘ñāṇa’’</hi>nti. tasmā hetudhammasaddā ekatthā, ñāṇapaṭisambhidā saddā cāti imamatthaṃ vadantena sādhito dhammassa hetubhāvoti. tathā <hi rend="bold">‘‘hetuphale ñāṇaṃ atthapaṭisambhidā’’</hi>ti etena vacanena sādhito atthassa hetuphalabhāvoti <pb ed="M" n="1.0106"/> daṭṭhabbo. hetuno phalaṃ <hi rend="bold">hetuphalaṃ,</hi> tañca hetuanusārena arīyati adhigamīyatīti <hi rend="bold">attho</hi>ti vuccati.</p>

<p rend="bodytext"><hi rend="bold">desanāti</hi> <pb ed="V" n="1.0094"/> <hi rend="bold">paññattī</hi>ti ettha saddavādīnaṃ vāde atthabyañjanakā aviparītābhilāpadhammaniruttibhūtā paramatthasaddappabandhasaṅkhātā tanti ‘‘desanā’’ti vuccati, desanā nāmāti vā attho. desīyati attho etāyāti hi <hi rend="bold">desanā.</hi> pakārena ñāpīyati attho etāya, pakārato vā ñāpetīti <hi rend="bold">paññatti. </hi> tameva sarūpato dassetuṃ <hi rend="bold">‘‘yathādhammaṃ dhammābhilāpoti adhippāyo’’</hi>ti vuttaṃ. <hi rend="bold">yathādhamma</hi>nti ettha pana dhammasaddo hetuṃ, hetuphalañca sabbaṃ saṅgaṇhāti. sabhāvavācako hesa dhammasaddo, na pariyattihetuādivācako, tasmā yo yo avijjāsaṅkhārādidhammo, tasmiṃ tasminti attho. tesaṃ tesaṃ avijjāsaṅkhārādidhammānaṃ anurūpaṃ vā yathādhammaṃ. desanāpi hi paṭivedho viya aviparītasavisayavibhāvanato dhammānurūpaṃ pavattati, tatoyeva ca aviparītābhilāpoti vuccati. <hi rend="bold">dhammābhilāpo</hi>ti hi atthabyañjanako aviparītābhilāpo dhammaniruttibhūto tantisaṅkhāto paramatthasaddappabandho. so hi abhilappati uccārīyatīti <hi rend="bold">abhilāpo,</hi> dhammo aviparīto sabhāvabhūto abhilāpo dhammābhilāpoti vuccati, etena ‘‘tatra dhammaniruttābhilāpe ñāṇaṃ niruttipaṭisambhidā’’ti (vibha॰ 718) ettha vuttaṃ dhammaniruttiṃ dasseti saddasabhāvattā desanāya. tathā hi niruttipaṭisambhidāya parittārammaṇādibhāvo <hi rend="bold">paṭisambhidāvibhaṅgapāḷiyaṃ</hi> (vibha॰ 718) vutto. <hi rend="bold">tadaṭṭhakathāya</hi> ca ‘‘taṃ sabhāvaniruttiṃ saddaṃ ārammaṇaṃ katvā’’tiādinā (vibha॰ aṭṭha॰ 718) tassā saddārammaṇatā dassitā. ‘‘imassa atthassa ayaṃ saddo vācako’’ti hi vacanavacanatthe vavatthapetvā taṃ taṃ vacanatthavibhāvanavasena pavattito saddo ‘‘desanā’’ti vuccati. <hi rend="bold">‘‘adhippāyo’’</hi>ti etena ‘‘desanāti paññattī’’ti etaṃ vacanaṃ dhammaniruttābhilāpaṃ sandhāya vuttaṃ, na tato vinimuttaṃ paññattiṃ sandhāyāti dasseti anekadhā atthasambhave attanā adhippetatthasseva vuttattāti ayaṃ saddavādīnaṃ vādato vinicchayo.</p>

<p rend="bodytext">paññattivādīnaṃ vāde pana sammutiparamatthabhedassa atthassānurūpavācakabhāvena paramatthasaddesu bhagavatā manasā vavatthāpitā tantisaṅkhātā nāmapaññatti <hi rend="bold">desanā</hi> nāma, ‘‘desanā’’ti vā vuccatīti attho. tadeva mūlakāraṇabhūtassa <pb ed="M" n="1.0107"/> saddassa dassanavasena kāraṇūpacārena dassetuṃ <hi rend="bold">‘‘yathādhammaṃ dhammābhilāpoti adhippāyo’’</hi>ti vuttaṃ. kiñcāpi hi ‘‘dhammābhilāpo’’ti ettha abhilappati uccārīyatīti <hi rend="bold">abhilāpo</hi>ti saddo vuccati, na paṇṇatti, tathāpi sadde vuccamāne tadanurūpaṃ vohāraṃ gahetvā tena vohārena dīpitassa atthassa jānanato sadde kathite tadanurūpā paṇṇattipi kāraṇūpacārena kathitāyeva hoti. apica ‘‘dhammābhilāpoti attho’’ti avatvā ‘‘dhammābhilāpoti adhippāyo’’ti vuttattā desanā nāma saddo na hotīti dīpitameva. tena hi adhippāyamattameva mūlakāraṇasaddavasena kathitaṃ, na idha gahetabbo ‘‘desanā’’ti etassa atthoti <pb ed="V" n="1.0095"/> ayaṃ paññattivādīnaṃ vādato vinicchayo. atthantaramāha <hi rend="bold">‘‘anuloma…pe॰… kathana’’</hi>nti, etena heṭṭhā vuttaṃ desanāsamuṭṭhāpakaṃ cittuppādaṃ dasseti. kathīyati attho etenāti hi <hi rend="bold">kathanaṃ.</hi> ādisaddena nītaneyyādikā pāḷigatiyo, ekattādinandiyāvattādikā pāḷinissitā ca nayā saṅgahitā.</p>

<p rend="bodytext">sayameva paṭivijjhati, etena vā paṭivijjhantīti <hi rend="bold">paṭivedho,</hi> ñāṇaṃ. tadeva abhisameti, etena vā abhisamentīti <hi rend="bold">abhisamayo</hi>tipi vuccati. idāni taṃ paṭivedhaṃ abhisamayappabhedato, abhisamayākārato, ārammaṇato, sabhāvato ca pākaṭaṃ kātuṃ <hi rend="bold">‘‘so cā’’</hi>tiādi vuttaṃ. tattha hi <hi rend="bold">lokiyalokuttaro</hi>ti pabhedato, <hi rend="bold">visayato, asammohato</hi>ti ākārato, <hi rend="bold">dhammesu, atthesu, paññattīsū</hi>ti ārammaṇato, <hi rend="bold">atthānurūpaṃ, dhammānurūpaṃ, paññattipathānurūpa</hi>nti sabhāvato ca pākaṭaṃ karoti. tattha visayato atthādianurūpaṃ dhammādīsu avabodho nāma avijjādidhammārammaṇo, saṅkhārādiatthārammaṇo, tadubhayapaññāpanārammaṇo ca <hi rend="bold">lokiyo abhisamayo.</hi> asammohato atthādianurūpaṃ dhammādīsu avabodho nāma nibbānārammaṇo maggasampayutto yathāvuttadhammatthapaññattīsu sammohaviddhaṃsano <hi rend="bold">lokuttaro abhisamayo.</hi> tathā hi ‘‘ayaṃ hetu, idamassa phalaṃ, ayaṃ tadubhayānurūpo vohāro’’ti evaṃ ārammaṇakaraṇavasena lokiyañāṇaṃ visayato paṭivijjhati, lokuttarañāṇaṃ pana tesu hetuhetuphalādīsu sammohassañāṇena samucchinnattā asammohato paṭivijjhati. lokuttaro pana paṭivedho <pb ed="M" n="1.0108"/> visayato nibbānassa, asammohato ca itarassātipi vadanti eke.</p>

<p rend="bodytext"><hi rend="bold">atthānurūpaṃ dhammesū</hi>ti ‘‘avijjā hetu, saṅkhārā hetusamuppannā, saṅkhāre uppādeti avijjā’’ti evaṃ kāriyānurūpaṃ kāraṇesūti attho. atha vā ‘‘puññābhisaṅkhāraapuññābhisaṅkhāraāneñjābhisaṅkhāresu tīsu apuññābhisaṅkhārassa avijjā sampayuttapaccayo, itaresaṃ yathānurūpa’’ntiādinā kāriyānurūpaṃ kāraṇesu paṭivedhotipi attho. <hi rend="bold">dhammānurūpaṃ atthesū</hi>ti ‘‘avijjāpaccayā saṅkhārā’’tiādinā (ma॰ ni॰ 3.126; saṃ॰ ni॰ 2.1; udā॰ 1; vibha॰ 225) kāraṇānurūpaṃ kāriyesu. chabbidhāya paññattiyā patho <hi rend="bold">paññattipatho,</hi> tassa anurūpaṃ tathā, paññattiyā vuccamānadhammānurūpaṃ paññattīsu avabodhoti attho. abhisamayato aññampi paṭivedhatthaṃ dassetuṃ <hi rend="bold">‘‘tesa’’</hi>ntiādimāha. paṭivijjhīyatīti paṭivedhoti hi taṃtaṃrūpādidhammānaṃ aviparītasabhāvo vuccati. <hi rend="bold">tattha tatthā</hi>ti tasmiṃ tasmiṃ piṭake, pāḷipadese vā. <hi rend="bold">salakkhaṇasaṅkhāto</hi>ti ruppananamanaphusanādisakasakalakkhaṇasaṅkhāto.</p>

<p rend="bodytext">yathāvuttehi <pb ed="V" n="1.0096"/> dhammādīhi piṭakānaṃ gambhīrabhāvaṃ dassetuṃ <hi rend="bold">‘‘idānī’’</hi>tiādimāha. <hi rend="bold">dhammajāta</hi>nti kāraṇappabhedo, kāraṇameva vā. <hi rend="bold">atthajāta</hi>nti kāriyappabhedo, kāriyameva vā. yā cāyaṃ desanāti sambandho. tadatthavijānanavasena <hi rend="bold">abhimukho</hi> hoti. <hi rend="bold">yo cetthāti</hi> yo etāsu taṃ taṃ piṭakāgatāsu dhammatthadesanāsu paṭivedho, yo ca etesu piṭakesu tesaṃ tesaṃ dhammānaṃ aviparītasabhāvoti attho. sambharitabbato kusalameva <hi rend="bold">sambhāro,</hi> so sammā anupacito yehi te <hi rend="bold">anupacitakusalasambhārā,</hi> tatova <hi rend="bold">duppaññehi,</hi> nippaññehīti attho. na hi paññavato, paññāya vā duṭṭhubhāvo dūsitabhāvo ca sambhavatīti nippaññattāyeva duppaññā yathā ‘‘dussīlo’’ti (a॰ ni॰ 5.213; 10.75; pārā॰ 295; dha॰ pa॰ 308). ettha ca avijjāsaṅkhārādīnaṃ dhammatthānaṃ duppaṭivijjhatāya dukkhogāhatā, tesaṃ paññāpanassa dukkarabhāvato taṃdesanāya, abhisamayasaṅkhātassa paṭivedhassa uppādanavisayīkaraṇānaṃ asakkuṇeyyattā, aviparītasabhāvasaṅkhātassa paṭivedhassa dubbiññeyyatāya dukkhogāhatā veditabbā. <hi rend="bold">evampī</hi>ti <hi rend="bold">pi</hi>-saddo pubbe <pb ed="M" n="1.0109"/> vuttaṃ pakārantaraṃ sampiṇḍeti. evaṃ paṭhamagāthāya anūnaṃ paripuṇṇaṃ paridīpitatthabhāvaṃ dassento <hi rend="bold">‘‘ettāvatā’’</hi>tiādimāha. ‘‘siddhe hi satyārambho atthantaraviññāpanāya vā hoti, niyamāya vā’’ti iminā punārambhavacanena anūnaṃ paripuṇṇaṃ paridīpitatthabhāvaṃ dasseti. <hi rend="bold">ettāvatā</hi>ti paricchedatthe nipāto, ettakena vacanakkamenāti attho. etaṃ vā parimāṇaṃ yassāti <hi rend="bold">ettāvaṃ,</hi> tena, etaparimāṇavatā saddatthakkamenāti attho. ‘‘sadde hi vutte tadatthopi vuttoyeva nāmā’’ti vadanti. vutto saṃvaṇṇito attho yassāti <hi rend="bold">vuttatthā. </hi></p>

<p rend="bodytext"><hi rend="bold">etthā</hi>ti etissā gāthāya. evaṃ attho, vinicchayoti vā seso. <hi rend="bold">tīsu piṭakesū</hi>ti ettha ‘‘ekekasmi’’nti adhikārato, pakaraṇato vā veditabbaṃ. ‘‘ekamekasmiñcetthā’’ti (dī॰ ni॰ aṭṭha॰ 1.paṭhamamahāsaṅgītikathā) hi heṭṭhā vuttaṃ. atha vā vatticchānupubbikattā saddapaṭipattiyā niddhāraṇamidha avattukāmena ādhāroyeva vutto. na cettha codetabbaṃ ‘‘tīsuyeva piṭakesu tividho pariyattibhedo daṭṭhabbo siyā’’ti samudāyavasena vuttassāpi vākyassa avayavādhippāyasambhavato. dissati hi avayavavākyanipphatti ‘‘brāhmaṇādayo bhuñjantū’’tiādīsu, tasmā alamatipapañcena. yathā attho na virujjhati, tathāyeva gahetabboti. evaṃ sabbattha. <hi rend="bold">pariyattibhedo</hi>ti pariyāpuṇanaṃ <hi rend="bold">pariyatti.</hi> pariyāpuṇanavācako hettha pariyattisaddo, na pana pāḷipariyāyo, tasmā pariyāpuṇanappakāroti attho. atha vā tīhi pakārehi pariyāpuṇitabbā pāḷiyo eva <hi rend="bold">‘‘pariyattī’’</hi>ti vuccanti. tathā ceva abhidhammaṭṭhakathāya sīhaḷagaṇṭhipade vuttanti vadanti. evampi hi alagaddūpamāpariyāpuṇanayogato ‘‘alagaddūpamā pariyattī’’ti pāḷipi sakkā vattuṃ. evañca katvā ‘‘duggahitā upārambhādihetu <pb ed="V" n="1.0097"/> pariyāpuṭā alagaddūpamā’’ti parato niddesavacanampi upapannaṃ hoti. tattha hi pāḷiyeva ‘‘duggahitā, pariyāpuṭā’’ti ca vattuṃ yuttā.</p>

<p rend="bodytext">alagaddo alagaddaggahaṇaṃ upamā etissāti <hi rend="bold">alagaddūpamā.</hi> alagaddassa gahaṇañhettha alagaddasaddena vuttanti daṭṭhabbaṃ. āpūpikoti ettha āpūpa-saddena āpūpakhādanaṃ viya, veṇikoti ettha vīṇāsaddena vīṇāvādanaggahaṇaṃ viya ca. alagaddaggahaṇena hi pariyatti upamīyati<pb ed="M" n="1.0110"/>, na alagaddena. ‘‘alagaddaggahaṇūpamā’’ti vā vattabbe majjhepadalopaṃ katvā ‘‘alagaddūpamā’’ti vuttaṃ ‘‘oṭṭhamukho’’tiādīsu viya. alagaddoti ca āsīviso vuccati. <hi rend="bold">gado</hi>ti hi visassa nāmaṃ, tañca tassa alaṃ paripuṇṇaṃ atthi, tasmā alaṃ pariyatto paripuṇṇo gado assāti <hi rend="bold">alagaddo</hi> anunāsikalopaṃ, da-kārāgamañca katvā, alaṃ vā jīvitaharaṇe samattho gado yassāti <hi rend="bold">alagaddo</hi> vuttanayena. vaṭṭadukkhato nissaraṇaṃ attho payojanametissāti <hi rend="bold">nissaraṇatthā.</hi> bhaṇḍāgāre niyutto <hi rend="bold">bhaṇḍāgāriko,</hi> rājaratanānupālako, so viyāti tathā, dhammaratanānupālako khīṇāsavo. aññamatthamanapekkhitvā bhaṇḍāgārikasseva sato pariyatti <hi rend="bold">bhaṇḍāgārikapariyatti.</hi></p>

<p rend="bodytext"><hi rend="bold">duggahitā</hi>ti duṭṭhu gahitā. tadeva sarūpato niyametuṃ <hi rend="bold">‘‘upārambhādihetu pariyāpuṭā’’</hi>ti āha, upārambhaitivādappamokkhādihetu uggahitāti attho. lābhasakkārādihetu pariyāpuṇanampi ettheva saṅgahitanti daṭṭhabbaṃ. vuttañhetaṃ <hi rend="bold">alagaddasuttaṭṭhakathāyaṃ –</hi></p>

<p rend="bodytext">‘‘yo buddhavacanaṃ uggahetvā ‘evaṃ cīvarādīni vā labhissāmi, catuparisamajjhe vā maṃ jānissantī’ti lābhasakkārahetu pariyāpuṇāti, tassa sā pariyatti <hi rend="bold">alagaddapariyatti</hi> nāma. evaṃ pariyāpuṇanato hi buddhavacanaṃ apariyāpuṇitvā niddokkamanaṃ varatara’’nti (ma॰ ni॰ aṭṭha॰ 2.239).</p>

<p rend="bodytext">nanu ca alagaddaggahaṇūpamā pariyatti ‘‘alagaddūpamā’’ti vuccati, evañca sati suggahitāpi pariyatti ‘‘alagaddūpamā’’ti vattuṃ vaṭṭati tatthāpi alagaddaggahaṇassa upamābhāvena pāḷiyaṃ vuttattā. vuttañhetaṃ –</p>

<p rend="bodytext">‘‘seyyathāpi, bhikkhave, puriso alagaddatthiko alagaddagavesī alagaddapariyesanaṃ caramāno, so passeyya mahantaṃ alagaddaṃ, tamenaṃ ajapadena daṇḍena suniggahitaṃ niggaṇheyya<pb ed="V" n="1.0098"/>, ajapadena daṇḍena suniggahitaṃ niggahitvā gīvāya suggahitaṃ gaṇheyya. kiñcāpi so bhikkhave, alagaddo tassa purisassa hatthaṃ vā bāhaṃ vā aññataraṃ vā aṅgapaccaṅgaṃ bhogehi paliveṭheyya<pb ed="M" n="1.0111"/>. atha kho so neva tatonidānaṃ maraṇaṃ vā nigaccheyya maraṇamattaṃ vā dukkhaṃ. taṃ kissa hetu, suggahitattā bhikkhave, alagaddassa. evameva kho bhikkhave, idhekacce kulaputtā dhammaṃ pariyāpuṇanti suttaṃ geyya’’ntiādi (ma॰ ni॰ 1.239).</p>

<p rend="bodytext">tasmā idha duggahitā eva pariyatti alagaddūpamāti ayaṃ viseso kuto viññāyati, yena duggahitā upārambhādihetu pariyāpuṭā ‘‘alagaddūpamā’’ti vuccatīti? saccametaṃ, idaṃ pana pārisesañāyena vuttanti daṭṭhabbaṃ. tathā hi nissaraṇatthabhaṇḍāgārikapariyattīnaṃ visuṃ gahitattā pārisesato alagaddassa duggahaṇūpamāyeva pariyatti ‘‘alagaddūpamā’’ti viññāyati. alagaddassa suggahaṇūpamā hi pariyatti nissaraṇatthā vā hoti, bhaṇḍāgārikapariyatti vā. tasmā suvuttametaṃ ‘‘duggahitā…pe॰… pariyattī’’ti. idāni tamatthaṃ pāḷiyā sādhento ‘‘yaṃ <hi rend="bold">sandhāyā’’</hi>tiādimāha. tattha <hi rend="bold">ya</hi>nti yaṃ pariyattiduggahaṇaṃ. majjhimanikāye mūlapaṇṇāsake alagaddasutte (ma॰ ni॰ 1.239) bhagavatā vuttaṃ.</p>

<p rend="bodytext"><hi rend="bold">alagaddatthiko</hi>ti āsīvisena, āsīvisaṃ vā atthiko, alagaddaṃ gavesati pariyesati sīlenāti <hi rend="bold">alagaddagavesī. alagaddapariyesanaṃ caramāno</hi>ti āsīvisapariyesanatthaṃ caramāno. tadatthe hetaṃ paccattavacanaṃ, upayogavacanaṃ vā, alagaddapariyesanaṭṭhānaṃ vā caramāno. alagaddaṃ pariyesanti etthāti hi <hi rend="bold">alagaddapariyesanaṃ. tamena</hi>nti taṃ alagaddaṃ. <hi rend="bold">bhoge</hi>ti sarīre. ‘‘bhogo tu phaṇino tanū’’ti hi vuttaṃ. bhujīyati kuṭilaṃ karīyatīti <hi rend="bold">bhogo. tassā</hi>ti purisassa. hatthe vā bāhāya vāti sambandho. maṇibandhato paṭṭhāya yāva agganakhā <hi rend="bold">hattho.</hi> saddhiṃ aggabāhāya avasesā <hi rend="bold">bāhā,</hi> katthaci pana kapparato paṭṭhāya yāva agganakhā <hi rend="bold">‘‘hattho’’</hi>ti vuttaṃ bāhāya visuṃ anāgatattā. vuttalakkhaṇaṃ hatthañca bāhañca ṭhapetvā avasesaṃ sarīraṃ <hi rend="bold">aṅgapaccaṅgaṃ. tatonidāna</hi>nti tannidānaṃ, taṃkāraṇāti attho. taṃ hatthādīsu ḍaṃsanaṃ nidānaṃ kāraṇaṃ etassāti ‘‘tannidāna’’nti hi vattabbe ‘‘tatonidāna’’nti purimapade paccattatthe nissakkavacanaṃ katvā, tassa ca lopamakatvā niddeso, hetvatthe ca paccattavacanaṃ. kāraṇatthe nipātapadametantipi vadanti. apica ‘‘tatonidāna’’nti etaṃ ‘‘maraṇaṃ vā maraṇamattaṃ vā dukkha’’nti ettha vuttanayena visesanaṃ. <hi rend="bold">taṃ</hi> <pb ed="M" n="1.0112"/> <hi rend="bold">kissa hetū</hi>ti yaṃ vuttaṃ hatthādīsu ḍaṃsanaṃ, tannidānañca maraṇādiupagamanaṃ<pb ed="V" n="1.0099"/>, taṃ kissa hetu kena kāraṇenāti ce? <hi rend="bold">tassa purisassa alagaddassa duggahitattā.</hi></p>

<p rend="bodytext"><hi rend="bold">idhā</hi>ti imasmiṃ sāsane. <hi rend="bold">moghapurisā</hi>ti guṇasārarahitatāya tucchapurisā. <hi rend="bold">dhamma</hi>nti pāḷidhammaṃ. <hi rend="bold">pariyāpuṇantī</hi>ti uggaṇhanti, sajjhāyanti ceva vācuggataṃ karontā dhārenti cāti vuttaṃ hoti. ‘‘dhamma’’nti sāmaññato vuttameva sarūpena dasseti <hi rend="bold">‘‘sutta’’</hi>ntiādinā. na hi suttādinavaṅgato añño dhammo nāma atthi. tathā hi vuttaṃ <hi rend="bold">‘‘tesaṃ dhammāna’’</hi>nti. <hi rend="bold">attha</hi>nti cettha sambandhīniddeso eso, <hi rend="bold">attha</hi>nti ca yathābhūtaṃ bhāsitatthaṃ, payojanatthañca sāmaññaniddesena, ekasesanayena vā vuttaṃ. yañhi padaṃ sutisāmaññena anekadhā atthaṃ dīpeti, taṃ sāmaññaniddesena, ekasesanayena vāti sabbattha veditabbaṃ. <hi rend="bold">na upaparikkhantī</hi>ti na pariggaṇhanti na vicārenti. ikkhasaddassa hi dassanaṅkesu idha dassanameva attho, tassa ca pariggaṇhanacakkhulocanesu pariggaṇhanameva, tañca vicāraṇā pariyādānavasena dubbidhesu vicāraṇāyeva, sā ca vīmaṃsāyeva, na vicāro, vīmaṃsā ca nāmesā bhāsitatthavīmaṃsā, payojanatthavīmaṃsā cāti idha dubbidhāva adhippetā, tāsu ‘‘imasmiṃ ṭhāne sīlaṃ kathitaṃ, imasmiṃ samādhi, imasmiṃ paññā, mayañca taṃ pūressāmā’’ti evaṃ bhāsitatthavīmaṃsañceva ‘‘sīlaṃ samādhissa kāraṇaṃ, samādhi vipassanāyā’’tiādinā payojanatthavīmaṃsañca na karontīti attho. <hi rend="bold">anupaparikkhata</hi>nti anupaparikkhantānaṃ tesaṃ moghapurisānaṃ. <hi rend="bold">na nijjhānakkhamantī</hi>ti nijjhānaṃ nissesena pekkhanaṃ paññaṃ na khamanti. jhe-saddo hi idha pekkhaneyeva, na cintanajhāpanesu, tañca ñāṇapekkhanameva, na cakkhupekkhanaṃ, ārammaṇūpanijjhānameva vā, na lakkhaṇūpanijjhānaṃ, tasmā paññāya disvā rocetvā gahetabbā na hontīti adhippāyo veditabbo. nissesena jhāyate pekkhateti hi <hi rend="bold">nijjhānaṃ.</hi> sandhivasena anusvāralopo nijjhānakkhamantīti, <hi rend="bold">‘‘nijjhānaṃ khamantī’’</hi>tipi pāṭho, tena imamatthaṃ dīpeti ‘‘tesaṃ paññāya atthassa anupaparikkhanato te dhammā na upaṭṭhahanti, imasmiṃ ṭhāne sīlaṃ, samādhi, vipassanā, maggo, vaṭṭaṃ, vivaṭṭhaṃ kathitanti evaṃ jānituṃ na sakkā hontī’’ti.</p>

<p rend="bodytext"><hi rend="bold">upārambhānisaṃsā cevā</hi>ti paresaṃ vāde dosāropanānisaṃsā ca hutvā. bhuso ārambhanañhi paresaṃ vāde dosāropanaṃ <hi rend="bold">upārambho,</hi> pariyattiṃ <pb ed="M" n="1.0113"/> nissāya paravambhananti vuttaṃ hoti. tathā hesa ‘‘paravajjānupanayanalakkhaṇo’’ti vutto. <hi rend="bold">iti vādappamokkhānisaṃsā cā</hi>ti iti evaṃ etāya pariyattiyā vādappamokkhānisaṃsā attano upari parehi āropitassa vādassa niggahassa attato, sakavādato vā pamokkhapayojanā ca hutvā. <hi rend="bold">iti</hi> saddo idamatthe, tena ‘‘pariyāpuṇantī’’ti <pb ed="V" n="1.0100"/> ettha pariyāpuṇanaṃ parāmasati. vadanti niggaṇhanti etenāti <hi rend="bold">vādo,</hi> doso, pamuccanaṃ, pamuccāpanaṃ vā <hi rend="bold">pamokkho,</hi> attano upari āropitassa pamokkho ānisaṃso yesaṃ tathā. āropitavādo hi ‘‘vādo’’ti vutto yathā ‘‘devena datto datto’’ti. <hi rend="bold">vādo</hi>ti vā upavādonindā yathāvuttanayeneva samāso. idaṃ vuttaṃ hoti – parehi sakavāde dose āropite, nindāya vā āropitāya taṃ dosaṃ, nindaṃ vā evañca evañca mocessāmāti iminā ca kāraṇena pariyāpuṇantīti. atha vā so so vādo <hi rend="bold">iti vādo</hi> iti-saddassa saha vicchāya ta-saddatthe pavattattā. itivādasa pamokkho yathāvuttanayena, so ānisaṃso yesaṃ tathā, taṃ taṃ vādapamocanānisaṃsā hutvāti attho. <hi rend="bold">yassa catthāyā</hi>ti yassa ca sīlādipūraṇassa, maggaphalanibbānabhūtassa vā anupādāvimokkhassa atthāya. abhedepi bhedavohāro eso yathā ‘‘paṭimāya sarīra’’nti, bhedyabhedakaṃ vā etaṃ yathā ‘‘kathinassatthāya ābhataṃ dussa’’nti. ‘‘tañcassa attha’’nti hi vuttaṃ. <hi rend="bold">ca</hi>-saddo avadhāraṇe, tena tadatthāya eva pariyāpuṇanaṃ sambhavati, nāññatthāyāti vinicchinoti. <hi rend="bold">dhammaṃ pariyāpuṇantī</hi>ti hi jātiācāravasena duvidhāpi kulaputtā ñāyena dhammaṃ pariyāpuṇantīti attho. <hi rend="bold">tañcassa atthaṃ nānubhontī</hi>ti assa dhammassa sīlādipūraṇasaṅkhātaṃ, maggaphalanibbānabhūtaṃ vā anupādāvimokkhasaṅkhātaṃ atthaṃ ete duggahitagāhino nānubhonti na vindantiyeva.</p>

<p rend="bodytext">aparo nayo – yassa upārambhassa, itivādappamokkhassa vā atthāya ye moghapurisā dhammaṃ pariyāpuṇanti, te parehi ‘‘ayamattho na hotī’’ti vutte duggahitattāyeva ‘‘tadatthova hotī’’ti paṭipādanakkhamā na honti, tasmā parassa vāde upārambhaṃ āropetuṃ attano vādaṃ pamocetuñca asakkontāpi taṃ atthaṃ nānubhonti ca na vindantiyevāti evampettha attho daṭṭhabbo. idhāpi hi ca-saddo avadhāraṇatthova. <hi rend="bold">‘‘tesa’’</hi>ntiādīsu <pb ed="M" n="1.0114"/> tesaṃ te dhammā duggahitattā upārambhamānadabbamakkhapalāsādihetubhāvena dīgharattaṃ ahitāya dukkhāya saṃvattantīti attho. <hi rend="bold">duggahitā</hi>ti hi hetugabbhavacanaṃ. tenāha ‘‘duggahitattā bhikkhave, dhammāna’’nti (ma॰ ni॰ 1.238). ettha ca kāraṇe phalavohāravasena ‘‘te dhammā ahitāya dukkhāya saṃvattantī’ti vuttaṃ yathā ‘‘ghatamāyu, dadhi bala’’nti. tathā hi kiñcāpi na te dhammā ahitāya dukkhāya saṃvattanti, tathāpi vuttanayena pariyāpuṇantānaṃ sajjhāyanakāle, vivādakāle ca tammūlakānaṃ upārambhādīnaṃ anekesaṃ akusalānaṃ uppattisambhavato ‘‘te…pe॰… saṃvattantī’’ti vuccati. <hi rend="bold">taṃ kissa hetū</hi>ti ettha nti yathāvuttassatthassa ananubhavanaṃ, tesañca dhammānaṃ ahitāya dukkhāya saṃvattanaṃ parāmasati. <hi rend="bold">kissā</hi>ti sāmivacanaṃ hetvatthe, tathā <hi rend="bold">hetū</hi>ti paccattavacanañca.</p>

<p rend="bodytext"><hi rend="bold">yā</hi> <pb ed="V" n="1.0101"/> <hi rend="bold">panā</hi>ti ettha kiriyā pāḷivasena vuttanayena attho veditabbo. tattha kiriyāpakkhe yā suggahitāti abhedepi bhedavohāro ‘‘cārikaṃ pakkamati, cārikaṃ caramāno’’tiādīsu (dī॰ ni॰ 1.254, 300) viya. tadevatthaṃ vivarati <hi rend="bold">‘‘sīlakkhandhādī’’</hi>tiādinā, <hi rend="bold">ādi</hi>saddena cettha samādhivipassanādīnaṃ saṅgaho. yo hi buddhavacanaṃ uggaṇhitvā sīlassa āgataṭṭhāne sīlaṃ pūretvā, samādhino āgataṭṭhāne samādhiṃ gabbhaṃ gaṇhāpetvā, vipassanāya āgataṭṭhāne vipassanaṃ paṭṭhapetvā, maggaphalānaṃ āgataṭṭhāne ‘‘maggaṃ bhāvessāmi, phalaṃ sacchikarissāmī’’ti uggaṇhāti, tasseva sā pariyatti nissaraṇatthā nāma hoti. <hi rend="bold">ya</hi>nti yaṃ pariyattisuggahaṇaṃ. <hi rend="bold">vuttaṃ</hi> alagaddasutte. <hi rend="bold">dīgharattaṃ hitāya sukhāya saṃvattantī</hi>ti sīlādīnaṃ āgataṭṭhāne sīlādīni pūrentānampi arahattaṃ patvā parisamajjhe dhammaṃ desetvā dhammadesanāya pasannehi upanīte cattāro paccaye paribhuñjantānampi paresaṃ vāde sahadhammena upārambhaṃ āropentānampi sakavādato parehi āropitadosaṃ pariharantānampi dīgharattaṃ hitāya sukhāya saṃvattantīti attho. tathā hi na kevalaṃ suggahitapariyattiṃ nissāya maggabhāvanāphalasacchikiriyādīniyeva, api tu paravādaniggahasakavādapatiṭṭhāpanānipi ijjhanti. tathā ca vuttaṃ <hi rend="bold">parinibbānasuttā</hi> dīsu ‘‘uppannaṃ parappavādaṃ sahadhammena suniggahitaṃ niggahetvā sappāṭihāriyaṃ dhammaṃ desessantī’’tiādi (dī॰ ni॰ 2.68).</p>

<p rend="bodytext"><hi rend="bold">yaṃ</hi> <pb ed="M" n="1.0115"/> <hi rend="bold">panā</hi>ti etthāpi vuttanayena duvidhena attho. dukkhaparijānena <hi rend="bold">pariññātakkhandho.</hi> samudayappahānena <hi rend="bold">pahīnakileso.</hi> paṭividdhārahattaphalatāya <hi rend="bold">paṭividdhākuppo.</hi> <hi rend="bold">akuppa</hi>nti ca arahattaphalassetaṃ nāma. satipi hi cattunnaṃ maggānaṃ, catunnañca phalānaṃ avinassanabhāve sattannaṃ sekkhānaṃ sakasakanāmapariccāgena uparūpari nāmantarappattito tesaṃ maggaphalāti ‘‘akuppāmi’’ti na vuccanti. arahā pana sabbadāpi arahāyeva nāmāti tasseva phalaṃ puggalanāmavasena ‘‘akuppa’’nti vuttaṃ, iminā ca imamatthaṃ dasseti ‘‘khīṇāsavasseva pariyatti bhaṇḍāgārikapariyatti nāmā’’ti. tassa hi apariññātaṃ, appahīnaṃ abhāvitaṃ, asacchikataṃ vā natthi, tasmā so buddhavacanaṃ pariyāpuṇantopi tantidhārako paveṇīpālako vaṃsānurakkhakova hutvā pariyāpuṇāti, tenevāha <hi rend="bold">‘‘paveṇīpālanatthāyā’’</hi>tiādi. <hi rend="bold">paveṇī</hi> cettha dhammasantati dhammassa avicchedena pavatti. buddhassa bhagavato <hi rend="bold">vaṃso</hi>ti ca yathāvuttapaveṇīyeva.</p>

<p rend="bodytext">nanu ca yadi paveṇīpālanatthāya buddhavacanassa pariyāpuṇanaṃ bhaṇḍāgārikapariyatti, atha kasmā ‘‘khīṇāsavo’’ti visesetvā vuttaṃ. ekaccassa hi puthujjanassāpi ayaṃ nayo labbhati. tathā hi ekacco puthujjano bhikkhu chātakabhayādinā ganthadhuresu ekasmiṃ ṭhāne vasitumasakkontesu <pb ed="V" n="1.0102"/> sayaṃ bhikkhācārena atikilamamāno ‘‘atimadhuraṃ buddhavacanaṃ mā nassatu, tantiṃ dhāressāmi, vaṃsaṃ ṭhapessāmi, paveṇiṃ pālessāmī’’ti pariyāpuṇāti. tasmā tassāpi pariyatti bhaṇḍāgārikapariyatti nāma kasmā na hotīti? vuccate – evaṃ santepi hi puthujjanassa pariyatti bhaṇḍāgārikapariyatti nāma na hoti. kiñcāpi hi puthujjano ‘‘paveṇiṃ pālessāmī’’ti ajjhāsayena pariyāpuṇāti, attano pana bhavakantārato avitiṇṇattā tassa sā pariyatti nissaraṇatthāyeva nāma hoti, tasmā puthujjanassa pariyatti alagaddupamā vā hoti, nissaraṇatthā vā. sattannaṃ sekkhānaṃ nissaraṇatthāva. khīṇāsavānaṃ bhaṇḍāgārikapariyattiyevāti veditabbaṃ. khīṇāsavo hi bhaṇḍāgārika sadisattā ‘‘bhaṇḍāgāriko’’ti vuccati. yathā hi bhaṇḍāgāriko alaṅkārabhaṇḍaṃ paṭisāmetvā pasādhanakāle tadupiyaṃ alaṅkārabhaṇḍaṃ rañño upanāmetvā taṃ alaṅkaroti, evaṃ khīṇāsavopi dhammaratanabhaṇḍaṃ sampaṭicchitvā mokkhādhigamāya <pb ed="M" n="1.0116"/> bhabbarūpe sahetuke satte passitvā tadanurūpaṃ dhammadesanaṃ vaḍḍhetvā maggaṅgabojjhaṅgādisaṅkhātena lokuttarena alaṅkārena alaṅkarotīti.</p>

<p rend="bodytext">evaṃ tisso pariyattiyo vibhajitvā idāni tīsupi piṭakesu yathārahaṃ sampattivipattiyo niddhāretvā vibhajanto <hi rend="bold">‘‘vinaye panā’’</hi>tiādimāha. <hi rend="bold">‘‘sīlasampadaṃ nissāya tisso vijjā pāpuṇātī’’</hi>tiādīsu yasmā sīlaṃ visujjhamānaṃ satisampajaññabalena, kammassakatāñāṇabalena ca saṃkilesamalato visujjhati, pāripūriñca gacchati, tasmā sīlasampadā sijjhamānā upanissayasampattibhāvena satibalaṃ, ñāṇabalañca paccupaṭṭhapetīti tassā vijjattayūpanissayatā veditabbā sabhāgahetusampādanato. satibalena hi pubbenivāsavijjāsiddhi. sampajaññabalena sabbakiccesu sudiṭṭhakāritāparicayena cutūpapātañāṇānubaddhāya dutiyavijjāya siddhi. vītikkamābhāvena saṃkilesappahānasabbhāvato vivaṭṭūpanissayatāvasena ajjhāsayasuddhiyā tatiyavijjāsiddhi. puretarasiddhānaṃ samādhipaññānaṃ pāripūriṃ vinā sīlassa āsavakkhayañāṇūpanissayatā sukkhavipassakakhīṇāsavehi dīpetabbā. ‘‘samāhito yathābhūtaṃ pajānātī’’ti (saṃ॰ ni॰ 3.5; 5.1071; netti॰ 40; mi॰ pa॰ 14) vacanato samādhisampadā chaḷabhiññatāya upanissayo. ‘‘yogā ve jāyate bhūrī’’ti (dha॰ pa॰ 282) vacanato pubbayogena garuvāsadesabhāsākosallauggahaṇaparipucchādīhi ca paribhāvitā paññāsampadā paṭisambhidāppabhedassa upanissayo. ettha ca ‘‘sīlasampadaṃ nissāyā’’ti vuttattā yassa samādhivijambhanabhūtā anavasesā cha abhiññā na ijjhanti, tassa ukkaṭṭhaparicchedavasena na samādhisampadā atthīti satipi vijjānaṃ abhiññekadesabhāve sīlasampadāsamudāgatā eva tisso vijjā gahitā, yathā ca paññāsampadāsamudāgatā catasso paṭisambhidā upanissayasampannassa <pb ed="V" n="1.0103"/> maggeneva ijjhanti maggakkhaṇeyeva tāsaṃ paṭiladdhattā. evaṃ sīlasampadāsamudāgatā tisso vijjā, samādhisampadāsamudāgatā ca cha abhiññā upanissayasampannassa maggeneva ijjhantīti maggādhigameneva tāsaṃ adhigamo veditabbo. paccekabuddhānaṃ, sammāsambuddhānañca paccekabodhisammāsambodhisamadhigamasadisā hi imesaṃ ariyānaṃ ime visesādhigamāti.</p>

<p rend="bodytext"><hi rend="bold">tāsaṃyeva</hi> <pb ed="M" n="1.0117"/> <hi rend="bold">ca tattha pabhedavacanato</hi>ti ettha ‘‘tāsaṃyevā’’ti avadhāraṇaṃ pāpuṇitabbānaṃ chaḷabhiññācatupaṭisambhidānaṃ vinaye pabhedavacanābhāvaṃ sandhāya vuttaṃ. <hi rend="bold">verañjakaṇḍe</hi> (pārā॰ 12) hi tisso vijjāva vibhattāti. <hi rend="bold">ca</hi>saddena samuccinanañca tāsaṃ ettha ekadesavacanaṃ sandhāya vuttaṃ abhiññāpaṭisambhidānampi ekadesānaṃ tattha vuttattā. dutiye ‘‘tāsaṃyevā’’ti avadhāraṇaṃ catasso paṭisambhidā apekkhitvā kataṃ, na tisso vijjā. tā hi chasu abhiññāsu antogadhattā sutte vibhattāyevāti. ca-saddena ca paṭisambhidānamekadesavacanaṃ samuccinoti. tatiye ‘‘tāsañcā’’ti ca-saddena sesānampi tattha atthibhāvaṃ dīpeti. abhidhamme hi tisso vijjā, cha abhiññā, catasso ca paṭisambhidā vuttāyeva. paṭisambhidānaṃ pana aññattha pabhedavacanābhāvaṃ, tattheva ca sammā vibhattabhāvaṃ dīpetukāmo heṭṭhā vuttanayena avadhāraṇamakatvā <hi rend="bold">‘‘tatthevā’’</hi>ti parivattetvā avadhāraṇaṃ ṭhapeti. ‘‘abhidhamme pana tisso vijjā, cha abhiññā, catasso ca paṭisambhidā aññe ca sammappadhānādayo guṇavisesā vibhattā. kiñcāpi vibhattā, visesato pana paññājātikattā catassova paṭisambhidā pāpuṇātīti dassanatthaṃ ‘tāsañca tatthevā’ti avadhāraṇavipallāso kato’’ti <hi rend="bold">vajirabuddhitthero. ‘‘eva’’</hi>ntiādi nigamanaṃ.</p>

<p rend="bodytext">sukho samphasso etesanti <hi rend="bold">sukhasamphassāni,</hi> anuññātāniyeva tādisāni attharaṇapāvuraṇādīni, tesaṃ phassasāmaññato sukho vā samphasso tathā, anuññāto so yesanti <hi rend="bold">anuññātasukhasamphassāni,</hi> tādisāni attharaṇapāvuraṇādīni tesaṃ phassena samānatāya. <hi rend="bold">upādinnakaphasso</hi> itthiphasso, methunadhammoyeva. <hi rend="bold">vuttaṃ</hi> ariṭṭhena nāma gaddhabādhipubbena bhikkhunā (ma॰ ni॰ 234; pāci॰ 417). so hi bahussuto dhammakathiko kammakilesavipākaupavādaāṇāvītikkamavasena pañcavidhesu antarāyikesu āṇāvītikkamantarāyikaṃ na jānāti, sesantarāyikeyeva jānāti, tasmā so rahogato evaṃ cintesi ‘‘ime agārikā pañca kāmaguṇe paribhuñjantā sotāpannāpi sakadāgāminopi anāgāminopi honti, bhikkhūpi manāpikāni cakkhuviññeyyāni rūpāni passanti <pb ed="M" n="1.0118"/> …pe॰… kāyaviññeyye <pb ed="V" n="1.0104"/> phoṭṭhabbe phusanti, mudukāni attharaṇapāvuraṇāni paribhuñjanti, etaṃ sabbampi vaṭṭati, kasmā itthīnaṃyeva rūpasaddagandharasaphoṭṭhabbā na vaṭṭanti, etepi vaṭṭantiyevā’’ti anavajjena paccayaparibhogarasena sāvajjaṃ kāmaguṇaparibhogarasaṃ saṃsanditvā sachandarāgaparibhogañca nicchandarāgaparibhogañca ekaṃ katvā thullavākehi saddhiṃ atisukhumasuttaṃ ghaṭento viya, sāsapena saddhiṃ sineruno sadisataṃ upasaṃharanto viya ca pāpakaṃ diṭṭhigataṃ uppādetvā ‘‘kiṃ bhagavatā mahāsamuddaṃ bandhantena viya mahatā ussāhena paṭhamapārājikaṃ paññattaṃ, natthi ettha doso’’ti sabbaññutaññāṇena saddhiṃ paṭivirujjhanto vesārajjañāṇaṃ paṭibāhanto ariyamagge khāṇukaṇṭakādīni pakkhipanto ‘‘methunadhamme doso natthī’’ti jinacakke pahāramadāsi, tenāha <hi rend="bold">‘‘tathāha’’</hi>ntiādi.</p>

<p rend="bodytext">anatikkamanatthena antarāye niyuttā, antarāyaṃ vā phalaṃ arahanti, antarāyassa vā karaṇasīlāti <hi rend="bold">antarāyikā,</hi> saggamokkhānaṃ antarāyakarāti vuttaṃ hoti. te ca kammakilesavipākaupavādaāṇāvītikkamavasena pañcavidhā. vitthāro ariṭṭhasikkhāpadavaṇṇanādīsu (pāci॰ aṭṭha॰ 417) gahetabbo. ayaṃ panettha padatthasambandho – ye ime dhammā antarāyikā iti bhagavatā vuttā desitā ceva paññattā ca, te dhamme paṭisevato paṭisevantassa yathā yena pakārena te dhammā antarāyāya saggamokkhānaṃ antarāyakaraṇatthaṃ nālaṃ samatthā na honti, tathā tena pakārena ahaṃ bhagavatā desitaṃ dhammaṃ ājānāmīti. <hi rend="bold">tato dussīlabhāvaṃ pāpuṇātī</hi>ti tato anavajjasaññibhāvahetuto vītikkamitvā dussīlabhāvaṃ pāpuṇāti.</p>

<p rend="bodytext"><hi rend="bold">cattāro…pe॰…ādīsū</hi>ti ettha <hi rend="bold">ādi</hi>-saddena –</p>

<p rend="bodytext">‘‘cattārome bhikkhave, puggalā santo saṃvijjamānā lokasmiṃ. katame cattāro? attahitāya paṭipanno no parahitāya, parahitāya paṭipanno no attahitāya, nevattahitāya paṭipanno no parahitāya, attahitāya ceva paṭipanno parahitāya ca…pe॰… ime kho bhikkhave…pe॰… lokasmi’’nti (a॰ ni॰ 4.96) –</p>

<p rend="unindented">evamādinā <pb ed="M" n="1.0119"/> <hi rend="bold">puggaladesanāpaṭisaññuttasuttantapāḷiṃ</hi> nidasseti. <hi rend="bold">adhippāya</hi>nti ‘‘ayaṃ puggaladesanāvohāravasena, na paramatthato’’ti evaṃ bhagavato adhippāyaṃ. vuttañhi –</p>

<p rend="gatha1">‘‘duve <pb ed="V" n="1.0105"/> saccāni akkhāsi, sambuddho vadataṃ varo.</p>

<p rend="gathalast">sammutiṃ paramatthañca, tatiyaṃ nūpalabbhati..</p>

<p rend="gatha1">saṅketavacanaṃ saccaṃ, lokasammutikāraṇā.</p>

<p rend="gathalast">paramatthavacanaṃ saccaṃ, dhammānaṃ bhūtakāraṇā..</p>

<p rend="gatha1">tasmā vohārakusalassa, lokanāthassa satthuno.</p>

<p rend="gathalast">sammutiṃ voharantassa, musāvādo na jāyatī’’ti.. (ma॰ ni॰ aṭṭha॰ 1.57; a॰ ni॰ aṭṭha॰ 1.1.170; itivu॰ aṭṭha॰ 24).</p>

<p rend="bodytext">na hi lokasammutiṃ buddhā bhagavanto vijahanti, lokasamaññāya lokaniruttiyā lokābhilāpe ṭhitāyeva dhammaṃ desenti. apica ‘‘hirottappadīpanatthaṃ, kammassakatādīpanattha’’nti (ma॰ ni॰ aṭṭha॰ 1.57; a॰ ni॰ aṭṭha॰ 1.1.202; itivu॰ aṭṭha॰ 24; kathā॰ anuṭī॰ 1) evamādīhipi aṭṭhahi kāraṇehi bhagavā puggalakathaṃ kathetī’’ti evaṃ adhippāyamajānanto. ayamattho upari āvi bhavissati. <hi rend="bold">duggahitaṃ gaṇhātī</hi>ti ‘‘tathāhaṃ bhagavatā dhammaṃ desitaṃ ājānāmi, yathā tadevidaṃ viññāṇaṃ sandhāvati saṃsarati anañña’’ntiādinā (ma॰ ni॰ 1.144) duggahitaṃ katvā gaṇhāti, viparītaṃ gaṇhātīti vuttaṃ hoti. <hi rend="bold">duggahita</hi>nti hi bhāvanapuṃsakaniddeso kiriyāyavisesanabhāvena napuṃsakaliṅgena niddisitabbattā. ayañhi bhāvanapuṃsakapadassa pakati, yadidaṃ napuṃsakaliṅgena niddisitabbattā, bhāvappaṭṭhānatā, sakammākammakiriyānuyogaṃ paccattopayogavacanatā ca. tena vuttaṃ ‘‘duggahitaṃ katvā’’ti. <hi rend="bold">ya</hi>nti duggahitagāhaṃ. majjhimanikāye mūlapaṇṇāsake <hi rend="bold">mahātaṇhāsaṅkhayasutte</hi> (ma॰ ni॰ 1.144) tathāvādīnaṃ sādhināmakaṃ kevaṭṭaputtaṃ bhikkhuṃ ārabbha bhagavatā <hi rend="bold">vuttaṃ.</hi> attanā duggahitena dhammenāti pāṭhaseso, micchāsabhāvenāti attho. atha vā duggahaṇaṃ duggahitaṃ, <hi rend="bold">attanā</hi>ti ca sāmiatthe karaṇavacanaṃ, vibhattiyantapatirūpakaṃ vā abyayapadaṃ, tasmā attano duggahaṇena viparītagāhenāti attho. <hi rend="bold">abbhācikkhatī</hi>ti abbhakkhānaṃ karoti. attano kusalamūlāni khananto <hi rend="bold">attānaṃ khanati</hi> nāma. <hi rend="bold">tato</hi>ti duggahitabhāvahetuto.</p>

<p rend="bodytext"><hi rend="bold">dhammacinta</hi>nti <pb ed="M" n="1.0120"/> dhammasabhāvavicāraṃ. <hi rend="bold">atidhāvanto</hi>ti ṭhātabbamariyādāyaṃ aṭṭhatvā ‘‘cittuppādamattenapi dānaṃ hoti, sayameva cittaṃ attano ārammaṇaṃ hoti, sabbampi cittaṃ sabhāvadhammārammaṇameva hotī’’ti ca evamādinā atikkamitvā pavattayamāno. cintetumasakkuṇeyyāni<pb ed="V" n="1.0106"/>, anaraharūpāni vā <hi rend="bold">acinteyyāni</hi> nāma, tāni dassento <hi rend="bold">‘‘vuttañheta’’</hi>ntiādimāha. tattha <hi rend="bold">acinteyyānī</hi>ti tesaṃ sabhāvadassanaṃ. <hi rend="bold">na</hi> <hi rend="bold">cintetabbānī</hi>ti tattha kattabbakiccadassanaṃ. <hi rend="bold">‘‘yānī’’</hi>tiādi tassa hetudassanaṃ. yāni cintento ummādassa cittakkhepassa, vighātassa vihesassa ca bhāgī assa, acinteyyāni imāni cattāri na cintetabbāni, imāni vā cattāri acinteyyāni nāma na cintetabbāni, yāni vā…pe॰… assa, tasmā na cintetabbāni acintetabbabhūtāni imāni cattāri acinteyyāni nāmāti yojanā. <hi rend="bold">iti</hi>-saddena pana –</p>

<p rend="bodytext">‘‘katamāni cattāri? buddhānaṃ bhikkhave buddhavisayo acinteyyo na cintetabbo, yaṃ cintento ummādassa vighātassa bhāgī assa. jhāyissa bhikkhave jhānavisayo acinteyyo…pe॰… kammavipāko bhikkhave acinteyyo…pe॰… lokacintā bhikkhave acinteyyā…pe॰… imāni…pe॰… assā’’ti (a॰ ni॰ 4.77) –</p>

<p rend="bodytext">caturaṅguttare vuttaṃ <hi rend="bold">acinteyyasuttaṃ</hi> ādiṃ katvā sabbaṃ acinteyyabhāvadīpakaṃ pāḷiṃ saṅgaṇhāti. kāmaṃ acinteyyāni cha asādhāraṇañāṇādīni, tāni pana anussarantassa kusaluppattihetubhāvato cintetabbāni, imāni pana evaṃ na honti aphalabhāvato, tasmā na cintetabbāni. <hi rend="bold">‘‘dussīlya…pe॰… pabheda’’</hi>nti iminā vipattiṃ sarūpato dasseti. ‘‘kathaṃ? piṭakavasenā’’tiādivacanasambajjhanena pubbāparasambandhaṃ dassento <hi rend="bold">‘‘evaṃ nānappakārato’’</hi>tiādimāha. pubbāparasambandhavirahitañhi vacanaṃ byākulaṃ. sotūnañca atthaviññāpakaṃ na hoti, pubbāparaññūnameva ca tathāvicāritavacanaṃ visayo. yathāha –</p>

<p rend="gatha1">‘‘pubbāparaññū atthaññū, niruttipadakovido.</p>

<p rend="gathalast">suggahītañca gaṇhāti, atthañco’ paparikkhatī’’ti.. (theragā॰ 1031).</p>

<p rend="bodytext"><hi rend="bold">tesa</hi>nti piṭakānaṃ. <hi rend="bold">eta</hi>nti buddhavacanaṃ.</p>

<p rend="bodytext">sīlakkhandhavaggamahāvaggapāthikavaggasaṅkhātehi <pb ed="M" n="1.0121"/> tīhi vaggehi saṅgaho etesanti <hi rend="bold">tivaggasaṅgahāni.</hi> gāthāya pana <hi rend="bold">yassa</hi> nikāyassa suttagaṇanato <hi rend="bold">catuttiṃseva suttantā.</hi> vaggasaṅgahavasena tayo vaggā assa saṅgahassāti <hi rend="bold">tivaggo saṅgaho. paṭhamo esa</hi> nikāyo <hi rend="bold">dīghanikāyo</hi>ti <pb ed="V" n="1.0107"/> <hi rend="bold">anulomiko</hi> apaccanīko, atthānulomanato atthānulomanāmiko vā, anvatthanāmoti attho. tattha ‘‘tivaggo saṅgaho’’ti etaṃ ‘‘yassā’’ti antarikepi samāsoyeva hoti, na vākyanti daṭṭhabbaṃ ‘‘navaṃ pana bhikkhunā cīvaralābhenā’’ti (pāci॰ 368) ettha ‘‘navaṃcīvaralābhenā’’ti padaṃ viya. tathā hi aṭṭhakathācariyā vaṇṇayanti ‘‘alabbhīti labho, labho eva lābho. kiṃ alabbhi? cīvaraṃ. kīdisaṃ? navaṃ, iti ‘navacīvaralābhenā’ti vattabbe anunāsikalopaṃ akatvā ‘navaṃcīvaralābhenā’ti vuttaṃ, paṭiladdhanavacīvarenāti attho. majjhe ṭhitapadadvaye panāti nipāto. bhikkhunāti yena laddhaṃ, tassa nidassana’’nti (pāci॰ aṭṭha॰ 368). idhāpi saddato, atthato ca vākye yuttiyāabhāvato samāsoyeva sambhavati. ‘‘tivaggo’’ti padañhi ‘‘saṅgaho’’ti ettha yadi karaṇaṃ, evaṃ sati karaṇavacanantameva siyā. yadi ca padadvayametaṃ tulyādhikaraṇaṃ, tathā ca sati napuṃsakaliṅgameva siyā ‘‘tiloka’’ntiādipadaṃ viya. tathā ‘‘tivaggo’’ti etassa ‘‘saṅgaho’’ti padamantarena aññatthāsambandho na sambhavati, tattha ca tādisena vākyena sambajjhanaṃ na yuttaṃ, tasmā samānepi padantarantarike saddatthāvirodhabhāvoyeva samāsatākāraṇanti samāso eva yutto. tayo vaggā assa saṅgahassāti hi <hi rend="bold">tivaggosaṅgaho</hi> akārassa okārādesaṃ, okārāgamaṃ vā katvā yathā ‘‘sattāhaparinibbuto, acirapakkanto, māsajāto’’tiādi, <hi rend="bold">assa saṅgahassā</hi>ti ca saṅgahitassa assa nikāyassāti attho. apare pana ‘‘tayo vaggā yassāti katvā ‘saṅgaho’ti padena tulyādhikaraṇameva sambhavati, saṅgahoti ca gaṇanā. <hi rend="bold">ṭīkācariyehi</hi> (sārattha॰ ṭī॰ 1.paṭhamamahāsaṅgītikathāvaṇṇanā) pana ‘tayo vaggā assa saṅgahassā’ti padadvayassa tulyādhikaraṇatāyeva dassitā’’ti vadanti, tadayuttameva saṅkhyāsaṅkhyeyyānaṃ missakattā, apākaṭattā ca.</p>

<p rend="bodytext">atthānulomikattaṃ vibhāvetumāha <hi rend="bold">‘‘kasmā’’</hi>tiādi. guṇopacārena, taddhitavasena vā dīgha-saddena dīghappamāṇāni suttāniyeva gahitāni<pb ed="M" n="1.0122"/>, nikāyasaddo ca ruḷhivasena samūhanivāsatthesu vattatīti dasseti <hi rend="bold">‘‘dīghappamāṇāna’’</hi>ntiādinā. saṅketasiddhattā vacanīyavācakānaṃ payogato tadatthesu tassa saṅketasiddhataṃ ñāpento <hi rend="bold">‘‘nāha’’</hi>ntiādimāha. <hi rend="bold">ekanikāyampī</hi>ti ekasamūhampi. <hi rend="bold">evaṃ citta</hi>nti evaṃ vicittaṃ. <hi rend="bold">yathayida</hi>nti yathā ime tiracchānagatā pāṇā. poṇikā, cikkhallikā ca khattiyā, tesaṃ nivāso <hi rend="bold">‘‘poṇikanikāyo cikkhallikanikāyo’’</hi>ti vuccati. <hi rend="bold">etthā</hi>ti nikāyasaddassa samūhanivāsānaṃ vācakabhāve. <hi rend="bold">sādhakānī</hi>ti adhippetassatthassa sādhanato udāharaṇāni vuccanti. ‘‘samānītānī’’ti pāṭhasesena cetassa sambandho, sakkhīni vā yathāvuttanayena sādhakāni. yañhi niddhāretvā adhippetatthaṃ sādhenti<pb ed="V" n="1.0108"/>, taṃ ‘‘sakkhī’’ti vadanti. tathā hi <hi rend="bold">manorathapūraṇiyaṃ</hi> vuttaṃ ‘‘pañcagarujātakaṃ (jā॰ 1.1.132) pana sakkhibhāvatthāya āharitvā kathetabba’’nti (a॰ ni॰ aṭṭha॰ 1.1.5) <hi rend="bold">sāsanato</hi>ti sāsanapayogato, sāsane vā. <hi rend="bold">lokato</hi>ti lokiyapayogato, loke vā. idaṃ pana piṭakattaye na vijjati, tasmā evaṃ vuttanti vadanti. ettha ca paṭhamamudāharaṇaṃ sāsanato sādhakavacanaṃ, dutiyaṃ lokatoti daṭṭhabbaṃ.</p>

<p rend="bodytext">mūlapariyāya vaggādivasena pañcadasavaggasaṅgahāni. aḍḍhena dutiyaṃ <hi rend="bold">diyaḍḍhaṃ,</hi> tadeva sataṃ, ekasataṃ, paññāsa ca suttānīti vuttaṃ hoti. <hi rend="bold">yatthā</hi>ti yasmiṃ nikāye. <hi rend="bold">pañcadasavaggapariggaho</hi>ti pañcadasahi vaggehi pariggahito saṅgahito.</p>

<p rend="bodytext">saṃyujjanti etthāti <hi rend="bold">saṃyuttaṃ,</hi> kesaṃ saṃyuttaṃ? suttavaggānaṃ. yathā hi byañjanasamudāye padaṃ, padasamudāye ca vākyaṃ, vākyasamudāye suttaṃ, suttasamudāye vaggoti samaññā, evaṃ vaggasamudāye saṃyuttasamaññā. devatāya pucchitena kathitasuttavaggādīnaṃ saṃyuttattā devatāsaṃyuttādibhāvo (saṃ॰ ni॰ 1.1), tenāha <hi rend="bold">‘‘devatāsaṃyuttādivasenā’’</hi>tiādi. ‘‘suttantānaṃ sahassāni satta suttasatāni cā’’ti pāṭhe suttantānaṃ satta sahassāni, satta suttasatāni cāti yojetabbaṃ. <hi rend="bold">‘‘satta suttasahassāni, satta suttasatāni cā’’</hi>tipi pāṭho. <hi rend="bold">saṃyuttasaṅgaho</hi>ti saṃyuttanikāyassa saṅgaho gaṇanā.</p>

<p rend="bodytext">ekekehi <pb ed="M" n="1.0123"/> aṅgehi uparūpari uttaro adhiko etthāti <hi rend="bold">aṅguttaro</hi>ti āha <hi rend="bold">‘‘ekekaaṅgātirekavasenā’’</hi>tiādi. tattha hi ekekato paṭṭhāya yāva ekādasa aṅgāni kathitāni. <hi rend="bold">aṅga</hi>nti ca dhammakoṭṭhāso.</p>

<p rend="bodytext"><hi rend="bold">pubbe</hi>ti suttantapiṭakaniddese. vuttameva pakārantarena saṅkhipitvā avisesetvā dassetuṃ <hi rend="bold">‘‘ṭhapetvā’’</hi>tiādi vuttaṃ. <hi rend="bold">‘‘sakalaṃ vinayapiṭaka’’</hi>ntiādinā vuttameva hi iminā pakārantarena saṅkhipitvā dasseti. apica yathāvuttato avasiṭṭhaṃ yaṃ kiñci bhagavatā dinnanaye ṭhatvā desitaṃ, bhagavatā ca anumoditaṃ nettipeṭakopadesādikaṃ, taṃ sabbampi ettheva pariyāpannanti anavasesapariyādānavasena dassetuṃ evaṃ vuttantipi daṭṭhabbaṃ. siddhepi hi sati ārambho atthantaraviññāpanāya vā hoti, niyamāya vāti. ettha ca yathā ‘‘dīghappamāṇāna’’ntiādi vuttaṃ, evaṃ ‘‘khuddakappamāṇāna’’ntiādimavatvā sarūpasseva kathanaṃ vinayābhidhammādīnaṃ dīghappamāṇānampi tadantogadhatāyāti daṭṭhabbaṃ, tena ca viññāyati ‘‘na sabbattha khuddakapariyāpannesu <pb ed="V" n="1.0109"/> tassa anvatthasamaññatā, dīghanikāyādisabhāvaviparītabhāvasāmaññena pana katthaci tabbohāratā’’ti. <hi rend="bold">tadañña</hi>nti tehi catūhi nikāyehi aññaṃ, avasesanti attho.</p>

<p rend="bodytext"><hi rend="bold">navappabheda</hi>nti ettha kathaṃ panetaṃ navappabhedaṃ hoti. tathā hi navahi aṅgehi vavatthitehi aññamaññasaṅkararahitehi bhavitabbaṃ, tathā ca sati asuttasabhāvāneva geyyaṅgādīni siyuṃ, atha suttasabhāvāneva geyyaṅgādīni, evaṃ sati suttanti visuṃ suttaṅgameva na siyā, evaṃ sante aṭṭhaṅgaṃ sāsananti āpajjati. apica ‘‘sagāthakaṃ suttaṃ geyyaṃ, niggāthakaṃ suttaṃ veyyākaraṇa’’nti (dī॰ ni॰ aṭṭha॰, pārā॰ aṭṭha॰ paṭhamamahāsaṅgītikathā) <hi rend="bold">aṭṭhakathāyaṃ</hi> vuttaṃ. suttañca nāma sagāthakaṃ vā siyā, niggāthakaṃ vā, tasmā aṅgadvayeneva tadubhayaṃ saṅgahitanti tadubhayavinimuttaṃ suttaṃ udānādivisesasaññārahitaṃ natthi, yaṃ suttaṅgaṃ siyā, athāpi kathañci visuṃ suttaṅgaṃ siyā, <hi rend="bold">maṅgalasuttādīnaṃ</hi> (khu॰ pā॰ 1; su॰ ni॰ 261) suttaṅgasaṅgaho na siyā gāthābhāvato dhammapadādīnaṃ viya. geyyaṅgasaṅgaho vā siyā sagāthakattā sagāthāvaggassa viya. tathā ubhatovibhaṅgādīsu sagāthakappadesānanti? vuccate –</p>

<p rend="gatha1">suttanti <pb ed="M" n="1.0124"/> sāmaññavidhi, visesavidhayo pare.</p>

<p rend="gathalast">sanimittā niruḷhattā, sahatāññena nāññato.. (dī॰ ni॰ ṭī॰ 1.paṭhamamahāsaṅgītikathā).</p>

<p rend="gatha1">yathāvuttassa dosassa, natthi etthāvagāhaṇaṃ.</p>

<p rend="gathalast">tasmā asaṅkaraṃyeva, navaṅgaṃ satthusāsanaṃ.. (sārattha॰ ṭī॰ 1.paṭhamamahāsaṅgītikathā).</p>

<p rend="unindented">sabbassāpi hi buddhavacanassa <hi rend="bold">suttanti</hi> ayaṃ <hi rend="bold">sāmaññavidhi</hi>. tathā hi ‘‘ettakaṃ tassa bhagavato suttāgataṃ suttapariyāpannaṃ, (pāci॰ aṭṭha॰ 655, 1242) sāvatthiyā suttavibhaṅge, (cūḷava॰ 456) sakavāde pañca suttasatānī’’tiādi (dha॰ sa॰ aṭṭha॰ nidānakathā) vacanato vinayābhidhammapariyatti visesesupi suttavohāro dissati. teneva ca āyasmā mahākaccāyano <hi rend="bold">nettiyaṃ</hi> āha ‘‘navavidhasuttantapariyeṭṭhī’’ti (netti॰ saṅgahavāravaṇṇanā) tattha hi suttādivasena navaṅgassa sāsanassa pariyeṭṭhi pariyesanā atthavicāraṇā ‘‘navavidha suttantapariyeṭṭhī’’ti vuttā. tadekadesesu pana <hi rend="bold">pare</hi> geyyādayo <hi rend="bold">sanimittā visesavidhayo</hi> tena tena nimittena patiṭṭhitā. tathā hi geyyassa sagāthakattaṃ tabbhāvanimittaṃ. lokepi hi sasilokaṃ sagāthakaṃ cuṇṇiyaganthaṃ ‘‘geyya’’nti <pb ed="V" n="1.0110"/> vadanti, gāthāvirahe pana sati pucchaṃ katvā vissajjanabhāvo veyyākaraṇassa tabbhāvanimittaṃ. pucchāvissajjanañhi ‘‘byākaraṇa’’nti vuccati, byākaraṇameva veyyākaraṇaṃ. evaṃ sante sagāthakādīnampi pucchaṃ katvā vissajjanavasena pavattānaṃ veyyākaraṇabhāvo āpajjatīti? nāpajjati geyyādisaññānaṃ anokāsabhāvato. saokāsavidhito hi anokāsavidhi balavā. apica ‘‘gāthāvirahe satī’’ti visesitattā. yathādhippetassa hi atthassa anadhippetato byavacchedakaṃ visesanaṃ. tathā hi dhammapadādīsu kevalagāthābandhesu, sagāthakattepi somanassañāṇamayikagāthāpaṭisaññuttesu, ‘‘vuttaṃ heta’’ntiādivacana sambandhesu, abbhutadhammapaṭisaṃyuttesu ca suttavisesesu yathākkamaṃ gāthāudānaitivuttaka abbhutadhammasaññā patiṭṭhitā. ettha hi satipi saññāntaranimittayoge anokāsasaññānaṃ balavabhāveneva gāthādisaññā patiṭṭhitā, tathā satipi gāthābandhabhāve bhagavato atītāsu jātīsu cariyānubhāvappakāsakesu jātakasaññā patiṭṭhitā, satipi pañhāvissajjanabhāve<pb ed="M" n="1.0125"/>, sagāthakatte ca kesuci suttantesu vedassa labhāpanato vedallasaññā patiṭṭhitā, evaṃ tena tena sagāthakattādinā nimittena tesu tesu suttavisesesu geyyādisaññā patiṭṭhitāti visesavidhayo suttaṅgato pare geyyādayo, yaṃ panettha geyyaṅgādinimittarahitaṃ, taṃ suttaṅgameva visesasaññāparihārena sāmaññasaññāya pavattanato. nanu ca evaṃ santepi sagāthakaṃ suttaṃ geyyaṃ, niggāthakaṃ suttaṃ veyyākaraṇanti tadubhayavinimuttassa suttassa abhāvato visuṃ suttaṅgameva na siyāti codanā tadavatthā evāti? na tadavatthā sodhitattā. sodhitañhi pubbe gāthāvirahe sati pucchāvissajjanabhāvo veyyākaraṇassa tabbhāvanimittanti.</p>

<p rend="bodytext">yañca vuttaṃ ‘‘gāthābhāvato <hi rend="bold">maṅgalasuttādīnaṃ</hi> (khu॰ pā॰ 1; su॰ ni॰ 261) suttaṅgasaṅgaho na siyā’’ti, tampi na, niruḷhattā. niruḷho hi <hi rend="bold">maṅgalasuttādīnaṃ</hi> suttabhāvo. na hi tāni dhammapadabuddhavaṃsādayo viya gāthābhāvena saññitāni, atha kho suttabhāveneva. teneva hi akathāyaṃ ‘‘suttanāmaka’’nti nāmaggahaṇaṃ kataṃ. yañca pana vuttaṃ ‘‘sagāthakattā geyyaṅgasaṅgaho vā siyā’’ti, tampi natthi. kasmāti ce? yasmā <hi rend="bold">sahatāññena,</hi> tasmā. sahabhāvo hi nāma attato aññena hoti. saha gāthāhīti ca sagāthakaṃ, na ca <hi rend="bold">maṅgalasuttādīsu</hi> gāthāvinimutto koci suttapadeso atthi, yo ‘‘saha gāthāhī’’ti vucceyya, nanu ca gāthāsamudāyo tadekadesāhi gāthāhi añño hoti, yassa vasena ‘‘saha gāthāhī’’ti sakkā vattunti? taṃ na. na hi avayavavinimutto samudāyo nāma koci atthi, yo tadekadesehi saha bhaveyya. katthaci pana ‘‘dīghasuttaṅkitassā’’tiādīsu samudāyekadesānaṃ vibhāgavacanaṃ vohāramattaṃ pati pariyāyavacanameva, ayañca nippariyāyena pabhedavibhāgadassanakathāti<pb ed="V" n="1.0111"/>. yampi vuttaṃ ‘‘ubhatovibhaṅgādīsu sagāthakappadesānaṃ geyyaṅgasaṅgaho siyā’’ti, tampi na, aññato. aññāyeva hi tā gāthā jātakādipariyāpannattā. tādisāyeva hi kāraṇānurūpena tattha desitā, ato na tāhi ubhatovibhaṅgādīnaṃ geyyaṅgabhāvoti. evaṃ suttādinavaṅgānaṃ aññamaññasaṅkarābhāvo veditabboti.</p>

<p rend="bodytext">idāni <pb ed="M" n="1.0126"/> etāni navaṅgāni vibhajitvā dassento <hi rend="bold">‘‘tatthā’’</hi>tiādimāha. niddeso nāma <hi rend="bold">suttanipāte</hi> –</p>

<p rend="gatha1">‘‘kāmaṃ kāmayamānassa, tassa ce taṃ samijjhati.</p>

<p rend="gathalast">addhā pītimano hoti, laddhā macco yadicchatī’’tiādinā.. (su॰ ni॰ 772). –</p>

<p rend="unindented">āgatassa aṭṭhakavaggassa;</p>

<p rend="gatha1">‘‘kenassu nivuto loko, (iccāyasmā ajito).</p>

<p rend="gatha2">kenassu na pakāsati.</p>

<p rend="gatha3">kissābhilepanaṃ brūsi,</p>

<p rend="gathalast">kiṃsu tassa mahabbhaya’’ntiādinā.. (su॰ ni॰ 1038). –</p>

<p rend="unindented">āgatassa pārāyanavaggassa;</p>

<p rend="gatha1">‘‘sabbesu bhūtesu nidhāya daṇḍaṃ,</p>

<p rend="gatha2">aviheṭhayaṃ aññatarampi tesaṃ.</p>

<p rend="gatha3">na puttamiccheyya kuto sahāyaṃ,</p>

<p rend="gathalast">eko care khaggavisāṇakappo’’tiādinā.. (su॰ ni॰ 35). –</p>

<p rend="unindented">āgatassa khaggavisāṇasuttassa ca atthavibhāgavasena satthukappena āyasmatā <hi rend="bold">dhammasenāpatisāriputtattherena</hi> kato niddeso, yo ‘‘mahāniddeso, cūḷaniddeso’’ti vuccati. evamidha niddesassa suttaṅgasaṅgaho <hi rend="bold">bhadantabuddhadhosācariyena</hi> dassito, tathā aññatthāpi vinayaṭṭhakathādīsu<pb ed="V" n="1.0112"/>, <hi rend="bold">ācariyadhammapālattherenā</hi>pi nettippakaraṇaṭṭhakathāyaṃ. apare pana niddesassa gāthāveyyākaraṇaṅgesu dvīsu saṅgahaṃ vadanti. vuttañhetaṃ niddesaṭṭhakathāyaṃ upasenattherena –</p>

<p rend="bodytext">‘‘so panesa vinayapiṭakaṃ…pe॰… abhidhammapiṭakanti tīsu piṭakesu suttantapiṭakapariyāpanno, dīghanikāyo…pe॰… khuddakanikāyoti pañcasu nikāyesu khuddakamahānikāyapariyāpanno, suttaṃ…pe॰… vedallanti navasu satthusāsanaṅgesu yathāsambhavaṃ gāthaṅgaveyyākaraṇaṅgadvayasaṅgahito’’ti (mahāni॰ aṭṭha॰ ganthārambhakathā).</p>

<p rend="bodytext">ettha <pb ed="M" n="1.0127"/> tāva katthaci pucchāvissajjanasabbhāvato niddesekadesassa veyyākaraṇaṅgasaṅgaho yujjatu, agāthābhāvato gāthaṅgasaṅgaho kathaṃ yujjeyyāti vīmaṃsitabbametaṃ. dhammāpadādīnaṃ viya hi kevalaṃ gāthābandhabhāvo gāthaṅgassa tabbhāvanimittaṃ. dhammapadādīsu hi kevalaṃ gāthābandhesu gāthāsamaññā patiṭṭhitā, niddese ca na koci kevalo gāthābandappadeso upalabbhati. sammāsambuddhena bhāsitānaṃyeva hi aṭṭhakavaggādisaṅgahitānaṃ gāthānaṃ niddesamattaṃ dhammasenāpatinā kataṃ. atthavibhajanatthaṃ ānītāpi hi tā aṭṭhakavaggādisaṅgahitā niddisitabbā mūlagāthāyo suttanipātapariyāpannattā aññāyevāti na niddesasaṅkhyaṃ gacchanti ubhatovibhaṅgādīsu āgatāpi taṃ vohāramalabhamānā jātakādipariyāpannā gāthāyo viya, tasmā kāraṇantaramettha gavesitabbaṃ, yuttataraṃ vā gahetabbaṃ.</p>

<p rend="bodytext"><hi rend="bold">nālakasuttaṃ</hi> nāma dhammacakkappavattita divasato sattame divase nālakattherassa ‘‘moneyyaṃ te upaññissa’’ntiādinā (su॰ ni॰ 706) bhagavatā bhāsitaṃ moneyya paṭipadāparidīpakaṃ suttaṃ. <hi rend="bold">tuvaṭṭakasuttaṃ</hi> nāma mahāsamayasuttantadesanāya sannipatitesu devesu ‘‘kā nu kho arahattappattiyā paṭipattī’’ti uppannacittānaṃ ekaccānaṃ devatānaṃ tamatthaṃ pakāsetuṃ nimmitabuddhena attānaṃ pucchāpetvā ‘‘mūlaṃ papañcasaṅkhāyā’’tiādinā (su॰ ni॰ 922) bhagavatā bhāsitaṃ suttaṃ. evamidha suttanipāte āgatānaṃ maṅgalasuttādīnaṃ suttaṅgasaṅgaho dassito, tattheva āgatānaṃ asuttanāmikānaṃ suddhikagāthānaṃ gāthaṅgasaṅgahañca dassayissati, evaṃ sati suttanipātaṭṭhakathārambhe –</p>

<p rend="gatha1">‘‘gāthāsatasamākiṇṇo, geyyabyākaraṇaṅkito.</p>

<p rend="gathalast">kasmā suttanipātoti, saṅkhamesa gatoti ce’’ti.. (su॰ ni॰ aṭṭha॰ 1.ganthārambhakathā). –</p>

<p rend="unindented">sakalassāpi <pb ed="V" n="1.0113"/> suttanipātassa geyyaveyyākaraṇaṅgasaṅgaho kasmā coditoti? nāyaṃ virodho. kevalañhi tattha codakena sagāthakattaṃ, katthaci pucchāvissajjanattañca gahetvā codanāmattaṃ kataṃ, aññathā suttanipāte niggāthakassa suttasseva abhāvato veyyākaraṇaṅgasaṅgaho na codetabbo siyā, tasmā codakassa vacanametaṃ appamāṇanti idha, aññāsu ca vinayaṭṭhakathādīsu vuttanayeneva tassa <pb ed="M" n="1.0128"/> suttaṅgagāthaṅgasaṅgaho dassitoti. <hi rend="bold">sutta</hi>nti cuṇṇiyasuttaṃ. <hi rend="bold">visesenā</hi>ti rāsibhāvena ṭhitaṃ sandhāyāha. sagāthāvaggo geyyanti sambandho.</p>

<p rend="bodytext">‘‘aṭṭhahi aṅgehi asaṅgahitaṃ nāma paṭisambhidādī’’ti tīsupi kira <hi rend="bold">gaṇṭhipadesu</hi> vuttaṃ. apare pana paṭisambhidāmaggassa geyyaveyyākaraṇaṅgadvayasaṅgahaṃ vadanti. vuttañhetaṃ <hi rend="bold">tadaṭṭhakathāyaṃ</hi> ‘‘navasu satthusāsanaṅgesu yathāsambhavaṃ geyyaveyyākaraṇaṅgadvayasaṅgahita’’nti (paṭi॰ ma॰ aṭṭha॰ 1.ganthārambhakathā), etthāpi geyyaṅgasaṅgahitabhāvo vuttanayena vīmaṃsitabbo. <hi rend="bold">no suttanāmikā</hi>ti asuttanāmikā saṅgītikāle suttasamaññāya apaññātā. ‘‘suddhikagāthā nāma vatthugāthā’’ti tīsupi kira <hi rend="bold">gaṇṭhipadesu</hi> vuttaṃ, <hi rend="bold">vatthugāthā</hi>ti ca pārāyanavaggassa nidānamāropentena āyasmatā ānandattherena saṅgītikāle vuttā chappaññāsa gāthāyo, nālakasuttassa nidānamāropentena teneva tadā vuttā vīsatimattā gāthāyo ca vuccanti. <hi rend="bold">suttanipātaṭṭhakathāyaṃ</hi> (su॰ ni॰ aṭṭha॰ 2.685) pana ‘‘parinibbute bhagavati saṅgītiṃ karontenāyasmatā mahākassapena tameva moneyyapaṭipadaṃ puṭṭho āyasmā ānando yena, yadā ca samādapito nālakatthero bhagavantaṃ pucchi, taṃ sabbaṃ pākaṭaṃ katvā dassetukāmo ‘ānandajāte’tiādikā (su॰ ni॰ 684) vīsati vatthugāthāyo vatvā vissajjesi, taṃ sabbampi ‘nālakasutta’’nti vuccatī’’ti āgatattā nālakasuttassa vatthugāthāyo nālakasuttaggahaṇeneva gahitāti pārāyanavaggassa vatthugāthāyo idha suddhikagāthāti gahetabbaṃ. tattheva ca pārāyanavagge ajitamāṇavakādīnaṃ soḷasannaṃ brāhmaṇānaṃ pucchāgāthā, bhagavato vissajjanagāthā ca pāḷiyaṃ suttanāmena avatvā ‘ajitamāṇavakapucchā, tissametteyyamāṇavakapucchā’’tiādinā (su॰ ni॰ 1038) āgatattā, cuṇṇiyaganthe hi asammissattā ca ‘‘no suttanāmikā suddhikagāthā nāmā’’ti vattuṃ vaṭṭati.</p>

<p rend="bodytext"><hi rend="bold">‘‘somanassañāṇamayikagāthāpaṭisaṃyuttā’’</hi>ti etena udānaṭṭhena udānanti anvatthasaññataṃ dasseti (udā॰ aṭṭha॰ ganthārambhakathā) kimidaṃ udānaṃ nāma? pītivegasamuṭṭhāpito udāhāro. yathā hi yaṃ telādi minitabbavatthu mānaṃ gahetuṃ na sakkoti, vissanditvā gacchati, taṃ ‘‘avasesako’’ti vuccati. yañca <pb ed="M" n="1.0129"/> jalaṃ taḷākaṃ gahetuṃ na sakkoti, ajjhottharitvā gacchati, taṃ ‘‘mahogho’ti vuccati, evameva yaṃ pītivegasamuṭṭhāpitaṃ vitakkavipphāraṃ antohadayaṃ sandhāretuṃ <pb ed="V" n="1.0114"/> na sakkoti, so adhiko hutvā anto asaṇṭhahitvā bahi vacīdvārena nikkhanto paṭiggāhakanirapekkho udāhāraviseso ‘‘udāna’’nti vuccati (udā॰ aṭṭha॰ ganthārambhakathā) ‘‘uda mode kīḷāyañcā’’ti hi <hi rend="bold">akkharacintakā</hi> vadanti, idañca yebhuyyena vuttaṃ dhammasaṃvegavasena uditassāpi ‘‘sace bhāyatha dukkhassā’’tiādiudānassa (udā॰ 44) <hi rend="bold">udānapāḷiyaṃ</hi> āgatattā, tathā‘‘gāthāpaṭisaṃyuttā’’ti idampi yebhuyyeneva ‘‘atthi bhikkhave, tadāyatanaṃ, yattha neva pathavī, na āpo’’tiādikassa (udā॰ 71) cuṇṇiyavākyavasena uditassāpi tattha āgatattā. nanu ca udānaṃ nāma pītisomanassasamuṭṭāpito, dhammasaṃvegasamuṭṭhāpito vā dhammapaṭiggāhakanirapekkho gāthābandhavasena, cuṇṇiyavākyavasena ca pavatto udāhāro, tathā ceva sabbattha āgataṃ, idha kasmā ‘‘bhikkhave’’ti āmantanaṃ vuttanti? tesaṃ bhikkhūnaṃ saññāpanatthaṃ eva, na paṭiggāhakakaraṇatthaṃ. nibbānapaṭisaṃyuttañhi bhagavā dhammaṃ desetvā nibbānaguṇānussaraṇena uppannapītisomanassena udānaṃ udānento ‘‘ayaṃ nibbānadhammo kathamapaccayo upalabbhatī’’ti tesaṃ bhikkhūnaṃ cetoparivitakkamaññāya tesaṃ tamatthaṃ ñāpetukāmena ‘‘tadāyatana’’nti vuttaṃ, na pana ekantato te paṭiggāhake katvāti veditabbanti.</p>

<p rend="bodytext">tayidaṃ sabbaññubuddhabhāsitaṃ paccekabuddhabhāsitaṃ sāvakabhāsitanti tibbidhaṃ hoti. tattha paccekabuddhabhāsitaṃ –</p>

<p rend="gatha1">‘‘sabbesu bhūtesu nidhāya daṇḍaṃ,</p>

<p rend="gathalast">aviheṭhayaṃ aññatarampi tesa’’nti.. ādinā (su॰ ni॰ 35) –</p>

<p rend="unindented">khaggavisāṇasutte āgataṃ. sāvakabhāsitampi –</p>

<p rend="gatha1">‘‘sabbo <pb ed="M" n="1.0130"/> rāgo pahīno me,</p>

<p rend="gatha2">sabbo doso samūhato.</p>

<p rend="gatha3">sabbo me vihato moho,</p>

<p rend="gathalast">sītibhūtosmi nibbuto’’ti.. ādinā (theragā॰ 79) –</p>

<p rend="unindented"><hi rend="bold">theragāthāsu</hi><pb ed="V" n="1.0115"/>,</p>

<p rend="gatha1">‘‘kāyena saṃvutā āsiṃ, vācāya uda cetasā.</p>

<p rend="gathalast">samūlaṃ taṇhamabbuyha, sītibhūtāmhi nibbutā’’ti.. (therīgā॰ 15). –</p>

<p rend="unindented"><hi rend="bold">therīgāthāsu</hi> ca āgataṃ. aññānipi sakkādīhi devehi bhāsitāni ‘‘aho dānaṃ paramadānaṃ, kassape suppatiṭṭhita’’ntiādīni (udā॰ 27). soṇadaṇḍabrāhmaṇādīhi manussehi ca bhāsitāni ‘‘namo tassa bhagavato’’tiādīni (dī॰ ni॰ 2.371; ma॰ ni॰ 1.290; 2.290, 357; saṃ॰ ni॰ 1187; 2.38; a॰ ni॰ 5.194) tisso saṅgītiyo āruḷhāni udānāni santi eva, tāni sabbānipi idha na adhippetāni. yaṃ pana sammāsambuddhena sāmaṃ āhaccabhāsitaṃ jinavacanabhūtaṃ, tadeva dhammasaṅgāhakehi ‘‘udāna’’nti saṅgītaṃ, tadeva ca sandhāya bhagavatā pariyattidhammaṃ navadhā vibhajitvā uddisantena ‘‘udāna’’nti vuttaṃ. yā pana ‘‘anekajātisaṃsāra’’ntiādikā (dha॰ pa॰ 153) gāthā bhagavatā bodhimūle udānavasena pavattitā, anekasatasahassānaṃ sammāsambuddhānaṃ udānabhūtā ca, tā aparabhāge dhammabhaṇḍāgārikassa bhagavatā desitattā dhammasaṅgāhakehi <hi rend="bold">udānapāḷiyaṃ</hi> saṅgahaṃ anāropetvā <hi rend="bold">dhammapade</hi> saṅgahitā, yañca ‘‘aññāsi vata bho koṇḍañño aññāsi vata bho koṇḍañño’’ti (saṃ॰ ni॰ 5.1081; mahāva॰ 17; paṭi॰ ma॰ 2.30) udānavacanaṃ dasasahassilokadhātuyā devamanussānaṃ pavedanasamatthanigghosavipphāraṃ bhagavatā bhāsitaṃ, tadapi paṭhamabodhiyaṃ sabbesaṃ eva bhikkhūnaṃ sammāpaṭipattipaccavekkhaṇahetukaṃ ‘‘ārādhayiṃsu vata maṃ bhikkhū ekaṃ samaya’’ntiādivacanaṃ (ma॰ ni॰ 1.225) viya dhammacakkappavattanasuttantadesanāpariyosāne attanāpi adhigatadhammekadesassa yathādesitassa ariyamaggassa sabbapaṭhamaṃ sāvakesu therena adhigatattā attano parissamassa saphalabhāvapaccavekkhaṇahetutaṃ pītisomanassajanitaṃ <pb ed="M" n="1.0131"/> udāhāramattaṃ, na pana ‘‘yadā have pātubhavanti dhammā’’tiādivacanaṃ viya (mahāva॰ 1; udā॰ 1) pavattiyā, nivattiyā vā pakāsananti dhammasaṅgāhakehi <hi rend="bold">udānapāḷiyaṃ</hi> na saṅgītanti daṭṭhabbaṃ. <hi rend="bold">udānapāḷiyaṃ</hi> pana aṭṭhasu vaggesu dasa dasa katvā asītiyeva suttantā saṅgītā. tathā hi <hi rend="bold">tadaṭṭhakathāyaṃ</hi> vuttaṃ –</p>

<p rend="bodytext">‘‘asītiyeva suttantā, vaggā aṭṭha samāsato’’ti. (udā॰ aṭṭha॰ ganthārambhakathā).</p>

<p rend="bodytext">idha <pb ed="V" n="1.0116"/> pana ‘‘dveasīti suttantā’’ti vuttaṃ, taṃ udānapāḷiyā na sameti, tasmā ‘‘asīti suttantā’’ti pāṭhena bhavitabbaṃ. apica na kevalaṃ idheva, atha kho aññāsupi (vi॰ aṭṭha॰ 1.paṭhamamahāsaṅgītikathā) vinayābhidhammaṭṭhakathāsu (dha॰ saṃ॰ nidānakathā) tathāyeva vuttattā ‘‘appakaṃ pana ūnamadhikaṃ vā gaṇanūpagaṃ na hotī’’ti pariyāyena anekaṃsena vuttaṃ siyā. yathā vā tathā vā anumānena gaṇanameva hi tattha tattha ūnādhikasaṅkhyā, itarathā tāyeva na siyuntipi vadanti, pacchā pamādalekhavacanaṃ vā etaṃ.</p>

<p rend="bodytext"><hi rend="bold">vuttañhetaṃ bhagavatātiādinayappavattāti</hi> ettha <hi rend="bold">ādi</hi>saddena ‘‘vuttañhetaṃ bhagavatā, vuttamarahatāti me sutaṃ. ekadhammaṃ bhikkhave, pajahatha, ahaṃ vo pāṭibhogo anāgāmitāya. katamaṃ ekadhammaṃ? lobhaṃ bhikkhave, ekadhammaṃ pajahatha, ahaṃ vo pāṭibhogo anāgāmitāyā’’ti (itivu॰ 1) evamādinā ekadukatikacatukkanipātavasena vuttaṃ dvādasuttarasatasuttasamūhaṃ saṅgaṇhāti. tathā hi itivuttakapāḷiyameva udānagāthāhi dvādasuttarasatasuttāni gaṇetvā saṅgītāni, <hi rend="bold">tadaṭṭhakathāya</hi>mpi (itivu॰ aṭṭha॰ nidānavaṇṇanā) tathāyeva vuttaṃ. tasmā ‘‘dvādasuttarasatasuttantā’’ icceva pāṭhena bhavitabbaṃ, yathāvuttanayena vā anekaṃsato vuttantipi vattuṃ sakkā, tathāpi īdise ṭhāne pamāṇaṃ dassentena yāthāvatova niyametvā dassetabbanti ‘‘dasuttarasatasuttantā’’ti idaṃ pacchā pamādalekhamevāti gahetabbanti vadanti. iti evaṃ bhagavatā vuttaṃ <hi rend="bold">itivuttaṃ.</hi> itivuttanti saṅgītaṃ <hi rend="bold">itivuttakaṃ.</hi> ruḷhināmaṃ vā etaṃ yathā ‘‘yevāpanakaṃ, natumhākavaggo’’ti, vuttañhetaṃ bhagavatā, vuttamarahatāti me sutanti nidānavacanena saṅgītaṃ yathāvuttasuttasamūhaṃ.</p>

<p rend="bodytext">jātaṃ <pb ed="M" n="1.0132"/> bhūtaṃ purāvutthaṃ bhagavato pubbacaritaṃ kāyati katheti pakāseti etenāti <hi rend="bold">jātakaṃ,</hi> taṃ pana imānīti dassetuṃ <hi rend="bold">‘‘apaṇṇakajātakādīnī’’</hi>tiādimāha. tattha <hi rend="bold">‘‘paññāsādhikāni pañcajātakasatānī’’</hi>ti idaṃ appakaṃ pana ūnamadhikaṃ vā gaṇanūpagaṃ na hotīti katvā anekaṃsena, vohārasukhatāmattena ca vuttaṃ. ekaṃsato hi sattacattālīsādhikāniyeva yathāvuttagaṇanato tīhi ūnattā. tathā hi ekanipāte paññāsasataṃ, dukanipāte sataṃ, tikanipāte paññāsa, tathā catukkanipāte, pañcakanipāte pañcavīsa, chakkanipāte vīsa, sattanipāte ekavīsa, aṭṭhanipāte dasa, navanipāte dvādasa, dasanipāte soḷasa, ekādasanipāte nava, dvādasanipāte dasa, tathā terasanipāte, pakiṇṇakanipāte terasa, vīsatinipāte cuddasa, tiṃsanipāte dasa, cattālīsanipāte pañca, paṇṇāsanipāte tīṇi, saṭṭhinipāte <pb ed="V" n="1.0117"/> dve, tathā sattatinipāte, asītinipāte pañca, mahānipāte dasāti sattacattālīsādhikāneva pañca jātakasatāni saṅgītānīti.</p>

<p rend="bodytext">abbhuto dhammo sabhāvo vutto yatthāti <hi rend="bold">abbhutadhammaṃ,</hi> taṃ panidanti āha <hi rend="bold">‘‘cattārome’’</hi>tiādi. <hi rend="bold">ādi</hi>saddena cettha –</p>

<p rend="bodytext">‘‘cattārome bhikkhave, acchariyā abbhutā dhammā ānande. katame cattāro? sace bhikkhave, bhikkhuparisā ānandaṃ dassanāya upasaṅkamati, dassanenapi sā attamanā hoti. tatra ce ānando, dhammaṃ bhāsati, bhāsitenapi sā attamanā hoti, atittāva bhikkhave bhikkhuparisā hoti, atha ānando tuṇhī bhavati. sace bhikkhave, bhikkhunīparisā…pe॰… upāsakaparisā…pe॰… upāsikā – parisā…pe॰… tuṇhī bhavati. ime kho bhikkhave…pe॰… ānande’’ti (a॰ ni॰ 4.129) –</p>

<p rend="unindented">evamādinayappavattaṃ tattha tattha bhāsitaṃ sabbampi acchariyabbhutadhammapaṭisaṃyuttaṃ suttantaṃ saṅgaṇhāti.</p>

<p rend="bodytext">cūḷavedallādīsu (ma॰ ni॰ 1.460) visākhena nāma upāsakena puṭṭhāya dhammadinnāya nāma bhikkhuniyā bhāsitaṃ suttaṃ <hi rend="bold">cūḷavedallaṃ</hi> nāma. mahākoṭṭhikattherena pucchitena āyasmatā <hi rend="bold">sāriputtattherena</hi> bhāsitaṃ <hi rend="bold">mahāvedallaṃ</hi> (ma॰ ni॰ 1.449) nāma. <hi rend="bold">sammādiṭṭhisutta</hi>mpi <pb ed="M" n="1.0133"/> (ma॰ ni॰ 1.89) bhikkhūhi puṭṭhena teneva bhāsitaṃ, etāni majjhimanikāyapariyāpannāni. <hi rend="bold">sakkapañhaṃ</hi> (dī॰ ni॰ 2.344) pana sakkena puṭṭho bhagavā abhāsi, taṃ dīghanikāyapariyāpannaṃ. <hi rend="bold">mahāpuṇṇamasuttaṃ</hi> (ma॰ ni॰ 3.85) pana tadahuposathe pannarase puṇṇamāya rattiyā aññatarena bhikkhunā puṭṭhena bhagavatā bhāsitaṃ, taṃ majjhimanikāyapariyāpannaṃ. evamādayo <hi rend="bold">sabbepi</hi> tattha tatthāgatā <hi rend="bold">vedañca tuṭṭhiñca laddhā laddhā pucchitasuttantā ‘‘vedalla’’nti veditabbaṃ.</hi> <hi rend="bold">veda</hi>nti ñāṇaṃ. <hi rend="bold">tuṭṭhi</hi>nti yathābhāsitadhammadesanaṃ viditvā ‘‘sādhu ayye sādhāvuso’’tiādinā abbhanumodanavasappavattaṃ pītisomanassaṃ. <hi rend="bold">laddhā laddhā</hi>ti labhitvā labhitvā, punappunaṃ labhitvāti vuttaṃ hoti, etena <hi rend="bold">veda</hi>saddo ñāṇe, somanasse ca ekasesanayena, sāmaññaniddesena vā pavattati, vedamhi nissitaṃ tassa labhāpanavasenāti <hi rend="bold">vedalla</hi>nti ca dasseti.</p>

<p rend="bodytext">evaṃ <pb ed="V" n="1.0118"/> aṅgavasena sakalampi buddhavacanaṃ vibhajitvā idāni dhammakkhandhavasena vibhajitukāmo <hi rend="bold">‘‘katha’’</hi>ntiādimāha. tattha <hi rend="bold">dhammakkhandhavasenā</hi>ti dhammarāsivasena. <hi rend="bold">‘‘dvāsītī’’</hi>ti ayaṃ gāthā vuttatthāva. <hi rend="bold">evaṃ paridīpitadhammakkhandhavasenā</hi>ti gopakamoggallānena nāma brāhmaṇena puṭṭhena gopaka<hi rend="bold">moggallānasutte</hi> (ma॰ ni॰ 3.79) attano guṇappakāsanatthaṃ vā <hi rend="bold">theragāthāyaṃ</hi> (theragā॰ 1017 ādayo) āyasmatā ānandattherena samantato dīpitadhammakkhandhavasena iminā evaṃ tena aparidīpitāpi dhammakkhandhā santīti pakāseti, tasmā kathāvatthuppakaraṇa <hi rend="bold">mādhuriyasuttādīnaṃ</hi> (ma॰ ni॰ 2.317) vimānavatthādīsu kesañci gāthānañca vasena caturāsītisahassatopi dhammakkhandhānaṃ adhikatā veditabbā.</p>

<p rend="bodytext">ettha ca <hi rend="bold">subhasuttaṃ</hi> (dī॰ ni॰ 1.444), <hi rend="bold">gopakamoggallānasuttañca</hi> parinibbute bhagavati ānandattherena bhāsitattā caturāsītidhammakkhandhasahassesu antogadhaṃ hoti, na hotīti? <hi rend="bold">paṭisambhidāgaṇṭhipade</hi> tāva idaṃ vuttaṃ ‘‘sayaṃ vuttadhammakkhandhānampi bhikkhuto gahiteyeva saṅgahetvā evamāhāti daṭṭhabba’’nti, bhagavatā pana dinnanaye ṭhatvā bhāsitattā ‘‘sayaṃ vuttampi cetaṃ suttadvayaṃ bhagavato gahiteyeva saṅgahetvā vutta’’nti evampi vattuṃ yuttataraṃ viya dissati. bhagavatā hi dinnanaye ṭhatvā sāvakā dhammaṃ desenti, teneva sāvakabhāsitampi kathāvatthādikaṃ buddhabhāsitaṃ nāma jātaṃ<pb ed="M" n="1.0134"/>, tatoyeva ca attanā bhāsitampi subhasuttādikaṃ saṅgītimāropentena āyasmatā ānandattherena ‘‘evaṃ me suta’’nti vuttaṃ.</p>

<p rend="bodytext"><hi rend="bold">ekānusandhikaṃ suttaṃ</hi> satipaṭṭhānādi. satipaṭṭhānasuttañhi ‘‘ekāyano ayaṃ bhikkhave, maggo sattānaṃ visuddhiyā’’tiādinā (dī॰ ni॰ 2.373; ma॰ ni॰ 1.106; saṃ॰ ni॰ 3.367-384) cattāro satipaṭṭhāne ārabhitvā tesaṃyeva vibhāgadassanavasena pavattattā ‘‘ekānusandhika’’nti vuccati. <hi rend="bold">anekānusandhikaṃ</hi> parinibbānasuttādi (dī॰ ni॰ 2.131 ādayo) parinibbānasuttañhi nānāṭhānesu nānādhammadesanānaṃ vasena pavattattā ‘‘anekānusandhika’’nti vuccati.</p>

<p rend="gatha1">‘‘kati chinde kati jahe, kati cuttari bhāvaye.</p>

<p rend="gathalast">kati saṅgātigo bhikkhu, ‘oghatiṇṇo’ti vuccatī’’ti.. (saṃ॰ ni॰ 1.5). –</p>

<p rend="unindented">evamādinā pañhāpucchanaṃ gāthābandhesu eko dhammakkhandho.</p>

<p rend="gatha1">‘‘pañca <pb ed="V" n="1.0119"/> chinde pañca jahe, pañca cuttari bhāvaye.</p>

<p rend="gathalast">pañca saṅgātigo bhikkhu, ‘oghatiṇṇo’ti vuccatī’’ti.. (saṃ॰ ni॰ 1.5). –</p>

<p rend="unindented">evamādinā ca vissajjanaṃ eko dhammakkhandho.</p>

<p rend="bodytext"><hi rend="bold">tikadukabhājanaṃ</hi> dhammasaṅgaṇiyaṃ nikkhepakaṇḍaaṭṭhakathākaṇḍavasena gahetabbaṃ. tasmā yaṃ <hi rend="bold">kusalattikamātikāpadassa</hi> (dha॰ sa॰ 1) vibhajanavasena <hi rend="bold">nikkhepakaṇḍe</hi> vuttaṃ –</p>

<p rend="bodytext">‘‘katame dhammā kusalā? tīṇi kusalamūlāni…pe॰… ime dhammā kusalā. katame dhammā akusalā? tīṇi akusalamūlāni…pe॰… ime dhammā akusalā. katame dhammā abyākatā’’? kusalākusalānaṃ dhammānaṃ vipākā…pe॰… ime dhammā abyākatā’’ti (dha॰ sa॰ 187),</p>

<p rend="bodytext">ayameko dhammakkhandho. esa nayo sesattikadukapadavibhajanesupi. yadapi <hi rend="bold">aṭṭhakathākaṇḍe</hi> vuttaṃ –</p>

<p rend="bodytext">‘‘katame dhammā kusalā? catūsu bhūmīsu kusalaṃ. ime dhammā kusalā. katame dhammā akusalā? dvādasa akusalacittuppādā. ime dhammā akusalā. katame dhammā abyākatā? catūsu <pb ed="M" n="1.0135"/> bhūmīsu vipāko tīsu bhūmīsu kiriyābyākataṃ rūpañca nibbānañca. ime dhammā abyākatā’’ti (dha॰ sa॰ 1386),</p>

<p rend="bodytext">ayaṃ kusalattikamātikāpadassa vibhajanavasena pavatto eko dhammakkhandho. esa nayo sesesupi. <hi rend="bold">cittavārabhājanaṃ</hi> pana <hi rend="bold">cittuppādakaṇḍa</hi> vasena (dha॰ sa॰ 1) gahetabbaṃ. yañhi tattha vuttaṃ kusalacittavibhajanatthaṃ –</p>

<p rend="bodytext">‘‘katame dhammā kusalā? yasmiṃ samaye kāmāvacaraṃ kusalaṃ cittaṃ uppannaṃ hoti somanassasahagataṃ ñāṇasampayuttaṃ rūpārammaṇaṃ vā…pe॰… tasmiṃ samaye phasso hoti…pe॰… avikkhepo hotī’’ti (dha॰ sa॰ 1),</p>

<p rend="bodytext">ayameko <pb ed="V" n="1.0120"/> dhammakkhandho. evaṃ sesacittavāravibhajanesu. <hi rend="bold">eko dhammakkhandho</hi>ti (ekameko dhammakkhandho chaḷa aṭṭha॰) ca ekeko dhammakkhandhoti attho. ‘‘ekamekaṃ tikadukabhājanaṃ, ekamekaṃ cittavārabhājana’’nti ca vacanato hi ‘‘ekeko’’ti avuttepi ayamattho sāmatthiyato viññāyamānova hoti.</p>

<p rend="bodytext"><hi rend="bold">vatthu</hi> nāma sudinnakaṇḍādi. <hi rend="bold">mātikā</hi> nāma ‘‘yo pana bhikkhu bhikkhūnaṃ sikkhāsājīvasamāpanno’’tiādinā (pārā॰ 44) tasmiṃ tasmiṃ ajjhācāre paññattaṃ uddesa sikkhāpadaṃ. <hi rend="bold">padabhājaniya</hi>nti tassa tassa sikkhāpadassa ‘‘yo panāti yo yādiso’’tiādi (pārā॰ 45) nayappavattaṃ padavibhajanaṃ. <hi rend="bold">antarāpattī</hi>ti ‘‘paṭilātaṃ ukkhipati, āpatti dukkaṭassā’’ti (pāci॰ 355) evamādinā sikkhāpadantaresu paññattā āpatti. <hi rend="bold">āpattī</hi>ti taṃtaṃsikkhāpadānurūpaṃ vutto tikacchedamutto āpattivāro. <hi rend="bold">anāpattī</hi>ti ‘‘anāpatti ajānantassa asādiyantassa khittacittassa vedanāṭṭassa ādikammikassā’’tiādi (pārā॰ 66) nayappavatto anāpattivāro. <hi rend="bold">tikacchedo</hi>ti ‘‘dasāhātikkante atikkantasaññī nissaggiyaṃ pācittiyaṃ, dasāhātikkante vematiko…pe॰… dasāhātikkante anatikkantasaññī nissaggiyaṃ pācittiya’’nti (pārā॰ 468) evamādinayappavatto tikapācittiya-tika-dukkaṭādibhedo tikaparicchedo. <hi rend="bold">tatthā</hi>ti tesu vatthumātikādīsu.</p>

<p rend="bodytext">evaṃ <pb ed="M" n="1.0136"/> anekanayasamalaṅkataṃ saṅgītippakāraṃ dassetvā ‘‘ayaṃ dhammo, ayaṃ vinayo…pe॰… imāni caturāsīti dhammakkhandhasahassānī’’ti buddhavacanaṃ dhammavinayādibhedena vavatthapetvā saṅgāyantena mahākassapappamukhena vasīgaṇena anekacchariyapātubhāvapaṭimaṇḍitāya saṅgītiyā imassa dīghāgamassa dhammabhāvo, majjhimabuddhavacanādibhāvo ca vavatthāpitoti dassento <hi rend="bold">‘‘evameta’’</hi>ntiādimāha. sādhāraṇavacanena dassitepi hi ‘‘yadatthaṃ saṃvaṇṇetuṃ idamārabhati, soyeva padhānavasena dassito’’ti ācariyehi ayaṃ sambandho vutto. aparo nayo – heṭṭhā vuttesu ekavidhādibhedabhinnesu pakāresu dhammavinayādibhāvo saṅgītikārake heva saṅgītikāle vavatthāpito, na pacchā kappanamattasiddhoti dassento <hi rend="bold">‘‘evameta’’</hi>ntiādimāhātipi vattabbo. na kevalaṃ yathāvuttappakārameva vavatthāpetvā saṅgītaṃ, atha kho aññampīti dasseti <hi rend="bold">‘‘na kevalañcā’’</hi>tiādinā. <hi rend="bold">udānasaṅgaho</hi> nāma paṭhamapārājikādīsu āgatānaṃ vinītavatthuādīnaṃ saṅkhepato saṅgahadassanavasena dhammasaṅgāhakehi ṭhapitā –</p>

<p rend="gatha1">‘‘makkaṭī <pb ed="V" n="1.0121"/> vajjiputtā ca, gihī naggo ca titthiyā.</p>

<p rend="gathalast">dārikuppalavaṇṇā ca, byañjanehi pare duve’’ti.. ādikā (pārā॰ 66). –</p>

<p rend="unindented">gāthāyo. vuccamānassa hi vuttassa vā atthassa vippakiṇṇabhāvena pavattituṃ adatvā uddhaṃ dānaṃ rakkhaṇaṃ <hi rend="bold">udānaṃ,</hi> saṅgahavacananti attho. sīlakkhandhavaggamūlapariyāyavaggādivasena <hi rend="bold">vaggasaṅgaho. vaggo</hi>ti hi dhammasaṅgāhakeheva katā suttasamudāyassa samaññā. uttarimanussapeyyālanīlapeyyālādivasena <hi rend="bold">peyyālasaṅgaho.</hi> pātuṃ rakkhituṃ, vitthārituṃ vā alanti hi <hi rend="bold">peyyālaṃ,</hi> saṅkhipitvā dassanavacanaṃ. aṅguttaranikāyādīsu <hi rend="bold">nipātasaṅgaho,</hi> gāthaṅgādivasena nipātanaṃ. samudāyakaraṇañhi nipāto. devatāsaṃyuttādivasena (saṃ॰ ni॰ 1.1) <hi rend="bold">saṃyuttasaṅgaho. </hi> vaggasamudāye eva dhammasaṅgāhakehi katā saṃyuttasamaññā. mūlapaṇṇāsakādivasena <hi rend="bold">paṇṇāsasaṅgaho,</hi> paññāsa paññāsa suttāni gaṇetvā saṅgahoti vuttaṃ hoti. <hi rend="bold">ādi</hi>saddena tassaṃ tassaṃ pāḷiyaṃ dissamānaṃ saṅgītikārakavacanaṃ saṅgaṇhāti. udānasaṅgaha…pe॰… paṇṇāsasaṅgahādīhi anekavidhaṃ tathā. <hi rend="bold">sattahi māsehī</hi>ti kiriyāpavagge tatiyā ‘‘ekāheneva <pb ed="M" n="1.0137"/> bārāṇasiṃ pāyāsi. navahi māsehi vihāraṃ niṭṭhāpesī’’tiādīsu viya. kiriyāya āsuṃ pariniṭṭhāpanañhi kiriyāpavaggo.</p>

<p rend="bodytext">tadā anekacchariyapātubhāvadassanena sādhūnaṃ pasādajananatthamāha <hi rend="bold">‘‘saṅgītipariyosāne cassā’’</hi>tiādi. assa buddhavacanassa saṅgītipariyosāne sañjātappamodā viya, sādhukāraṃ dadamānā viya ca saṅkampi…pe॰… pāturahesunti sambandho. <hi rend="bold">viyā</hi>ti hi ubhayattha yojetabbaṃ. pavattane, pavattanāya vā samatthaṃ <hi rend="bold">pavattanasamatthaṃ. udakapariyanta</hi>nti pathavīsandhārakaudakapariyosānaṃ katvā, saha tena udakena, taṃ vā udakaṃ āhaccāti vuttaṃ hoti, tena ekadesakampanaṃ nivāreti. <hi rend="bold">saṅkampī</hi>ti uddhaṃ uddhaṃ gacchantī suṭṭhu kampi. <hi rend="bold">sampakampī</hi>ti uddhamadho ca gacchantī sammā pakārena kampi. <hi rend="bold">sampavedhī</hi>ti catūsu disāsu gacchantī suṭṭhu bhiyyo pavedhi. evaṃ etena padattayena chappakāraṃ pathavīcalanaṃ dasseti. atha vā puratthimato, pacchimato ca unnamanaonamanavasena <hi rend="bold">saṅkampi.</hi> uttarato, dakkhiṇato ca unnamanaonamanavasena <hi rend="bold">sampakampi.</hi> majjhimato, pariyantato ca unnamanaonamanavasena <hi rend="bold">sampavedhi.</hi> evampi chappakāraṃ pathavīcalanaṃ dasseti, yaṃ sandhāya <hi rend="bold">aṭṭhakathāsu</hi> vuttaṃ –-</p>

<p rend="bodytext">‘‘puratthimato unnamati pacchimato onamati, pacchimato unnamati puratthimato onamati, uttarato unnamati dakkhiṇato onamati, dakkhiṇato unnamati uttarato onamati<pb ed="V" n="1.0122"/>, majjhimato unnamati pariyantato onamati, pariyantato unnamati majjhimato onamatīti evaṃ chappakāraṃ…pe॰… akampitthā’’ti (bu॰ vaṃ॰ aṭṭha॰ 71).</p>

<p rend="bodytext">accharaṃ paharituṃ yuttāni <hi rend="bold">acchariyāni,</hi> pupphavassacelukkhepādīni aññāyapi sā samaññāya pākaṭāti dassento āha <hi rend="bold">‘‘yā loke’’</hi>tiādi. yā paṭhamamahāsaṅgīti dhammasaṅgāhakehi mahākassapādīhi pañcahi satehi yena katā saṅgītā, tena pañca satāni etissāti <hi rend="bold">‘‘pañcasatā’’</hi>ti ca thereheva katattā therā mahākassapādayo etissā, therehi vā katāti <hi rend="bold">‘‘therikā’’</hi>ti ca loke pavuccati, ayaṃ paṭhamamahāsaṅgīti nāmāti sambandho.</p>

<p rend="bodytext">evaṃ <pb ed="M" n="1.0138"/> paṭhamamahāsaṅgīti dassetvā yadatthaṃ sā idha dassitā, idāni taṃ nidānaṃ nigamanavasena dassento <hi rend="bold">‘‘imissā’’</hi>tiādimāha. <hi rend="bold">ādinikāyassā</hi>ti suttantapiṭakapariyāpannesu pañcasu nikāyesu ādibhūtassa dīghanikāyassa. khuddakapariyāpanno hi vinayo paṭhamaṃ saṅgīto. tathā hi vuttaṃ <hi rend="bold">‘‘suttanta piṭake’’</hi>ti. <hi rend="bold">tenā</hi>ti tathāvuttattā, iminā yathāvuttapaṭhamamahāsaṅgītiyaṃ tathāvacanameva sandhāya mayā heṭṭhā evaṃ vuttanti pubbāparasambandhaṃ, yathāvuttavitthāravacanassa vā guṇaṃ dassetīti.</p>

<p rend="bodytext">iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya suvimalavipulapaññāveyyattiyajananāya ajjavamaddavasoraccasaddhāsatidhitibuddhikhanti vīriyādidhammasamaṅginā sāṭṭhakathe piṭakattaye asaṅgāsaṃhīravisāradañāṇacārinā anekappabhedasakasamayasamayantaragahanajjhogāhinā mahāgaṇinā mahāveyyākaraṇena ñāṇābhivaṃsadhammasenāpatināmatherena mahādhammarājādhirājagarunā katāya sādhuvilāsiniyā nāma līnatthapakāsaniyā bāhiranidānavaṇṇanāya līnatthapakāsanā.</p>

<p rend="centre">nidānakathāvaṇṇanā niṭṭhitā.</p>

<p rend="chapter">1. brahmajālasuttaṃ</p>

<p rend="subhead">paribbājakakathāvaṇṇanā</p>

<p rend="bodytext" n="1"><hi rend="paranum">1</hi><hi rend="dot">.</hi> ettāvatā <pb ed="V" n="1.0123"/><pb ed="M" n="1.0139"/> ca paramasaṇhasukhumagambhīraduddasānekavidhanayasamalaṅkataṃ brahmajālassa sādhāraṇato bāhiranidānaṃ dassetvā idāni abbhantaranidānaṃ saṃvaṇṇento atthādhigamassa sunikkhittapadamūlakattā, sunikkhittapadabhāvassa ca ‘‘idameva’’nti sabhāvavibhāvanena padavibhāgena sādhetabbattā paṭhamaṃ tāva padavibhāgaṃ dassetuṃ <hi rend="bold">‘‘tattha eva’’</hi>ntiādimāha. padavibhāgena hi ‘‘idaṃ nāma etaṃ pada’’nti vijānanena taṃtaṃpadānurūpaṃ liṅgavibhatti vacana kālapayogādikaṃ sammāpatiṭṭhāpanato yathāvuttassa padassa sunikkhittatā hoti, tāya ca atthassa samadhigamiyatā. yathāha ‘‘sunikkhittassa bhikkhave – padabyañjanassa atthopi sunayohotī’’tiādi. apica sambandhato, padato, padavibhāgato, padatthato anuyogato, parihārato cāti chahākārehi atthavaṇṇanā kātabbā. tattha <hi rend="bold">sambandho</hi> nāma desanāsambandho, yaṃ lokiyā ‘‘ummugghāto’’tipi vadanti, so pana pāḷiyā nidānapāḷivasena, nidānapāḷiyā ca saṅgītivasena veditabbo. paṭhamamahāsaṅgītiṃ dassentena hi nidānapāḷiyā sambandho dassito, tasmā padādivaseneva saṃvaṇṇanaṃ karonto <hi rend="bold">‘‘eva’’</hi>ntiādimāha. ettha ca <hi rend="bold">‘‘evanti nipātapada</hi>ntiādinā padato, padavibhāgato ca saṃvaṇṇanaṃ karoti padānaṃ tabbisesānañca dassitattā. <hi rend="bold">padavibhāgo</hi>ti hi padānaṃ visesoyeva adhippeto, na padaviggaho. padāni ca padavibhāgo ca <hi rend="bold">padavibhāgo.</hi> atha vā padavibhāgo ca padaviggaho ca <hi rend="bold">padavibhāgo</hi>ti ekasesavasena padapadaviggahāpi padavibhāgasaddena vuttāti daṭṭhabbaṃ. padaviggahato pana ‘‘bhikkhūnaṃ saṅgho’’tiādinā upari saṃvaṇṇanaṃ karissati, tathā padatthānuyogaparihārehipi. <hi rend="bold">eva</hi>nti ettha luttaniddiṭṭhaiti-saddo ādiattho antarāsadda ca saddādīnampi saṅgahitattā, nayaggahaṇena vā te gahitā. tenāha <hi rend="bold">‘‘metiādīni nāmapadānī’’</hi>ti. itarathā hi antarāsaddaṃ ca saddādīnampi nipātabhāvo vattabbo siyā. <hi rend="bold">metiādīnī</hi>ti ettha pana <hi rend="bold">ādi</hi>-saddena yāva <pb ed="M" n="1.0140"/> paṭisaddo<pb ed="V" n="1.0124"/>, tāva tadavasiṭṭhāyeva saddā saṅgahitā. <hi rend="bold">paṭīti upasaggapadaṃ</hi> patisaddassa kāriyabhāvato.</p>

<p rend="bodytext">idāni atthuddhārakkamena padatthato saṃvaṇṇanaṃ karonto <hi rend="bold">‘‘atthato panā’’</hi>tiādimāha. imasmiṃ pana ṭhāne sotūnaṃ saṃvaṇṇanānayakosallatthaṃ saṃvaṇṇanāppakārā vattabbā. kathaṃ?</p>

<p rend="gatha1">ekanāḷikā kathā ca, caturassā tathāpi ca.</p>

<p rend="gathalast">nisinnavattikā ceva, tidhā saṃvaṇṇanaṃ vade..</p>

<p rend="bodytext">tattha pāḷiṃ vatvā ekekapadassa atthakathanaṃ ekāya nāḷiyā minitasadisattā, ekekaṃ vā padaṃ nāḷaṃ mūlaṃ, ekamekaṃ padaṃ vā nāḷikā atthaniggamanamaggo etissāti katvā <hi rend="bold">ekanāḷikā</hi> nāma. paṭipakkhaṃ dassetvā, paṭipakkhassa ca upamaṃ dassetvā, sapakkhaṃ dassetvā, sapakkhassa ca upamaṃ dassetvā, kathanaṃ catūhi bhāgehi vuttattā, cattāro vā rassā sallakkhaṇūpāyā etissāti katvā <hi rend="bold">caturassā</hi> nāma, visabhāgadhammavaseneva pariyosānaṃ gantvā puna sabhāgadhammavaseneva pariyosānagamanaṃ nisīdāpetvā patiṭṭhāpetvā āvattanayuttattā, niyamato vā nisinnassa āraddhassa vatto saṃvatto etissāti katvā <hi rend="bold">nisinnavattikā</hi> nāma, yathāraddhassa atthassa visuṃ visuṃ pariyosānāpi niyuttāti vuttaṃ hoti, sodāharaṇā pana kathā aṅguttaraṭṭhakathāya taṭṭīkāyaṃ ekādasanipāte gopālakasuttavaṇṇanāto gahetabbā.</p>

<p rend="gatha1">bhedakathā tatvakathā, pariyāyakathāpi ca.</p>

<p rend="gathalast">iti atthakkame vidvā, tidhā saṃvaṇṇanaṃ vade..</p>

<p rend="bodytext">tattha pakatiādivicāraṇā <hi rend="bold">bhedakathā</hi> yathā ‘‘bujjhatīti buddho’’tiādi. sarūpavicāraṇā <hi rend="bold">tatvakathā</hi> yathā ‘‘buddhoti yo so bhagavā sayambhū anācariyako’’tiādi (mahāni॰ 192; cūḷani॰ 97; paṭi॰ ma॰ 1.161). vevacanavicāraṇā <hi rend="bold">pariyāyakathā</hi> yathā ‘‘buddho bhagavā sabbaññū lokanāyako’’tiādi (netti॰ 38 vevacanāhāravibhaṅganissito pāḷi).</p>

<p rend="gatha1">payojanañca piṇḍattho, anusandhi ca codanā.</p>

<p rend="gathalast">parihāro ca sabbattha, pañcadhā vaṇṇanaṃ vade..</p>

<p rend="bodytext">tattha <pb ed="V" n="1.0125"/><pb ed="M" n="1.0141"/> <hi rend="bold">payojanaṃ</hi> nāma desanāphalaṃ, taṃ pana sutamayañāṇādi. <hi rend="bold">piṇḍattho</hi> nāma vippakiṇṇassa atthassa suvijānanatthaṃ sampiṇḍetvā kathanaṃ. <hi rend="bold">anusandhi</hi> nāma pucchānusandhādi. <hi rend="bold">codanā</hi> nāma yathāvuttassa vacanassa virodhikathanaṃ. <hi rend="bold">parihāro</hi> nāma tassa avirodhikathanaṃ.</p>

<p rend="gatha1">ummugghāto padañceva, padattho padaviggaho.</p>

<p rend="gathalast">cālanā paccupaṭṭhānaṃ, chadhā saṃvaṇṇanaṃ vade.. (vajira॰ ṭī॰ paṭhamamahāsaṅgītivaṇṇanā).</p>

<p rend="bodytext">tattha ajjhattikādinidānaṃ <hi rend="bold">ummugghāto.</hi> ‘‘evamida’’nti nānāvidhena padavisesatākathanaṃ <hi rend="bold">padaṃ,</hi> saddatthādhippāyatthādi <hi rend="bold">padattho.</hi> anekadhā nibbacanaṃ <hi rend="bold">padaviggaho.</hi> <hi rend="bold">cālanā</hi> nāma codanā. <hi rend="bold">paccupaṭṭhānaṃ</hi> parihāro.</p>

<p rend="gatha1">samuṭṭhānaṃ padattho ca, bhāvānuvādavidhayo.</p>

<p rend="gathalast">virodho parihāro ca, nigamananti aṭṭhadhā..</p>

<p rend="bodytext">tattha <hi rend="bold">samuṭṭhāna</hi>nti ajjhattikādinidānaṃ. <hi rend="bold">padattho</hi>ti adhippetānadhippetādivasena anekadhā padassa attho. <hi rend="bold">bhāvo</hi>ti adhippāyo. <hi rend="bold">anuvādavidhayo</hi>ti paṭhamavacanaṃ <hi rend="bold">vidhi,</hi> tadāvikaraṇavasena pacchā vacanaṃ <hi rend="bold">anuvādo,</hi> visesanavisesyānaṃ vā <hi rend="bold">vidhānuvāda</hi> samaññā. <hi rend="bold">virodho</hi>ti atthanicchayanatthaṃ codanā. <hi rend="bold">parihāro</hi>ti tassā sodhanā. <hi rend="bold">nigamana</hi>nti anusandhiyā anurūpaṃ appanā.</p>

<p rend="gatha1">ādito tassa nidānaṃ, vattabbaṃ tappayojanaṃ.</p>

<p rend="gatha1">piṇḍattho ceva padattho, sambandho adhippāyako.</p>

<p rend="gathalast">codanā sodhanā ceti, aṭṭhadhā vaṇṇanaṃ vade..</p>

<p rend="bodytext">tattha <hi rend="bold">sambandho</hi> nāma pubbāparasambandho, yo ‘‘anusandhī’’ti vuccati. sesā vuttatthāva, evamādinā tattha tatthāgate saṃvaṇṇanāppakāre ñatvā sabbattha yathārahaṃ vicetabbāti.</p>

<p rend="bodytext">evamanekatthappabhedatā payogatova ñātabbāti tabbasena taṃ samatthetuṃ <hi rend="bold">‘‘tathā hesā’’</hi>tiādi vuttaṃ. atha vā ayaṃ saddo imassatthassa vācakoti saṅketavavatthitāyeva saddā taṃ tadatthassa vācakā<pb ed="V" n="1.0126"/>, saṅketo ca nāma payogavasena siddhoti dassetumpi idaṃ vuttanti daṭṭhabbaṃ. evamīdisesu. nanu ca –</p>

<p rend="gatha1">‘‘yathāpi <pb ed="M" n="1.0142"/> puppharāsimhā, kayirā mālāguṇe bahū.</p>

<p rend="gathalast">evaṃ jātena maccena, kattabbaṃ kusalaṃ bahu’’nti.. (dha॰ pa॰ 53).</p>

<p rend="unindented">ettha evaṃ-saddena upamākārasseva vuttattā ākāratthoyeva evaṃ-saddo siyāti? na, visesasabbhāvato. ‘‘evaṃ byā kho’’tiādīsu (ma॰ ni॰ 234, 396) hi ākāramattavācakoyeva ākāratthoti adhippeto, na pana ākāravisesavācako. ettha hi kiñcāpi puppharāsisadisato manussūpapatti sappurisūpanissaya saddhammasavana yonisomanasikārabhogasampattiādidānādipuññakiriyāhetusamudāyato sobhāsugandhatādiguṇayogena mālāguṇasadisiyo bahukā puññakiriyā maritabbasabhāvatāya maccena sattena kattabbāti atthassa jotitattā puppharāsimālāguṇāva upamā nāma upamīyati etāyāti katvā, tesaṃ upamākāro ca yathāsaddena aniyamato jotito, tasmā ‘‘evaṃ-saddo niyamato upamākāranigamanattho’’ti vattuṃ yuttaṃ, tathāpi so upamākāro niyamiyamāno atthato upamāva hoti nissayabhūtaṃ tamantarena nissitabhūtassa upamākārassa alabbhamānattāti adhippāyenāha <hi rend="bold">‘‘upamāyaṃ āgato’’</hi>ti. atha vā upamīyanaṃ sadisīkaraṇanti katvā puppharāsimālāguṇehi sadisabhāvasaṅkhāto upamākāroyeva upamā nāma. ‘‘saddhammattaṃ siyopamā’’ti hi vuttaṃ, tasmā ākāramattavācakova ākārattho evaṃ-saddo. upamāsaṅkhātaākāravisesavācako pana upamātthoyevāti vuttaṃ ‘‘upamāyaṃ āgato’’ti.</p>

<p rend="bodytext">tathā ‘‘evaṃ iminā ākārena abhikkamitabba’’ntiādinā upadisiyamānāya samaṇasāruppāya ākappasampattiyā upadisanākāropi atthato upadesoyevāti āha <hi rend="bold">‘‘evaṃ…pe॰… upadese’’</hi>ti. <hi rend="bold">evameta</hi>nti ettha pana bhagavatā yathāvuttamatthaṃ aviparītato jānantehi kataṃ tattha saṃvijjamānaguṇānaṃ pakārehi haṃsanaṃ udaggatākaraṇaṃ <hi rend="bold">sampahaṃsanaṃ.</hi> tattha sampahaṃsanākāropi atthato sampahaṃsanamevāti vuttaṃ <hi rend="bold">‘‘sampahaṃsane</hi>ti. <hi rend="bold">evameva panāya</hi>nti ettha ca dosavibhāvanena gārayhavacanaṃ <hi rend="bold">garahaṇaṃ,</hi> tadākāropi atthato garahaṇaṃ nāma, tasmā <hi rend="bold">‘‘garahaṇe’’</hi>ti <pb ed="M" n="1.0143"/> vuttaṃ. so cettha garahaṇākāro ‘‘vasalī’’tiādikhuṃsanasaddasannidhānato evaṃ-saddena pakāsitoti viññāyati, yathā cettha evaṃ upamākārādayopi upamādivasena vuttānaṃ puppharāsiādisaddānaṃ sannidhānatoti daṭṭhabbaṃ. jotakamattā hi nipātāti. <hi rend="bold">evamevā</hi>ti ca adhunā bhāsitākāreneva. ayaṃ <pb ed="V" n="1.0127"/> vasalaguṇayogato vasalī kāḷakaṇṇī yasmiṃ vā tasmiṃ vā ṭhāne bhāsatīti sambandho. <hi rend="bold">evaṃ bhante</hi>ti sādhu bhante, suṭṭhu bhanteti vuttaṃ hoti. ettha pana dhammassa sādhukaṃ savanamanasikāre sanniyojitehi bhikkhūhi tattha attano ṭhitabhāvassa paṭijānanameva <hi rend="bold">vacanasampaṭiggaho,</hi> tadākāropi atthato vacanasampaṭiggahoyeva nāma, tenāha <hi rend="bold">‘‘vacanasampaṭiggahe’’</hi>ti.</p>

<p rend="bodytext"><hi rend="bold">evaṃ byā kho</hi>ti evaṃ viya kho. evaṃ khoti hi imesaṃ padānamantare viyasaddassa byāpadesoti neruttikā <hi rend="bold">‘‘va</hi>-kārassa, ba-kāraṃ, ya-kārasaṃyogañca katvā dīghavasena padasiddhī’’tipi vadanti. <hi rend="bold">ākāre</hi>ti ākāramatte. <hi rend="bold">appābādha</hi>nti visabhāgavedanābhāvaṃ. <hi rend="bold">appātaṅka</hi>nti<hi rend="bold"> </hi>kicchajīvitakararogābhāvaṃ.<hi rend="bold"> lahuṭṭhāna</hi>nti niggelaññatāya lahutāyuttaṃ uṭṭhānaṃ. <hi rend="bold">bala</hi>nti kāyabalaṃ. <hi rend="bold">phāsuvihāra</hi>nti catūsu iriyāpathesu sukhavihāraṃ. vitthāro dasama <hi rend="bold">subhasuttaṭṭhakathāya</hi> meva (dī॰ ni॰ aṭṭha॰ 1.445) āvi bhavissati. <hi rend="bold">evañca vadehī</hi>ti yathāhaṃ vadāmi, evampi samaṇaṃ ānandaṃ vadehi. <hi rend="bold">‘‘sādhu kira bhava’’</hi>ntiādikaṃ idāni vattabbavacanaṃ, so ca vadanākāro idha evaṃ-saddena nidassīyatīti vuttaṃ <hi rend="bold">‘‘nidassane’’</hi>ti. <hi rend="bold">kālāmā</hi>ti kālāmagottasambandhe jane ālapati. <hi rend="bold">‘‘ime…pe॰… vā’’</hi>ti yaṃ mayā vuttaṃ, taṃ kiṃ maññathāti attho. <hi rend="bold">samattā</hi>ti paripūritā. <hi rend="bold">samādinnā</hi>ti samādiyitā. saṃvattanti vā no vā saṃvattanti ettha vacanadvaye kathaṃ vo tumhākaṃ mati hotīti yojetabbaṃ. <hi rend="bold">evaṃ no</hi>ti evameva amhākaṃ mati ettha hoti, amhākamettha mati hoti yevātipi attho. ettha ca tesaṃ yathāvuttadhammānaṃ ahitadukkhāvahabhāve sanniṭṭhānajananatthaṃ anumatiggahaṇavasena ‘‘saṃvattanti no vā, kathaṃ vo ettha hotī’’ti pucchāya katāya ‘‘evaṃ no ettha hotī’’ti vuttattā tadākārasanniṭṭhānaṃ evaṃ-saddena vibhāvitaṃ, so ca tesaṃ dhammānaṃ ahitāya dukkhāya saṃvattanākāro niyamiyamāno atthato <pb ed="M" n="1.0144"/> avadhāraṇamevāti vuttaṃ <hi rend="bold">‘‘avadhāraṇe’’</hi>ti. ākāratthamaññatra sabbattha vuttanayena codanā, sodhanā ca veditabbā.</p>

<p rend="bodytext"><hi rend="bold">ādi</hi>saddena cettha idamatthapucchāparimāṇādiatthānaṃ saṅgaho daṭṭhabbo. tathā hi ‘‘evaṃgatāni, evaṃvidho, evamākāro’’ti ca ādīsu <hi rend="bold">idamatthe,</hi> gatavidhākārasaddā pana pakārapariyāyā. gatavidhayuttākārasadde hi lokiyā pakāratthe vadanti. ‘‘evaṃ su te sunhātā suvilittā kappitakesamassū āmuttamaṇikuṇḍalābharaṇā odātavatthavasanā pañcahi kāmaguṇehi samappitā samaṅgībhūtā paricārenti, seyyathāpi tvaṃ etarahi sācariyakoti? no hidaṃ bho gotamā’’tiādīsu (dī॰ ni॰ 1.286) <hi rend="bold">pucchāyaṃ</hi>. ‘‘evaṃ lahuparivattaṃ (a॰ ni॰ 1.48), evamāyupariyanto’’ti <pb ed="V" n="1.0128"/> (pārā॰ 12) ca ādīsu <hi rend="bold">parimāṇe.</hi> etthāpi ‘‘sunhātā suvilittā’’tiādivacanaṃ pucchā, lahuparivattaṃ, āyūnaṃ pamāṇañca parimāṇaṃ, tadākāropi atthato pucchā ca parimāṇañca nāma, tasmā etesu pucchattho, parimāṇattho ca evaṃsaddo veditabboti. idha pana so katamesu bhavati, sabbattha vā, aniyamato padese vāti codanāya <hi rend="bold">‘‘svāyamidhā’’</hi>tiādi vuttaṃ.</p>

<p rend="bodytext">nanu ekasmiṃyeva atthe siyā, kasmā tīsupīti ca, hotu tibbidhesu atthesu, kena kimatthaṃ dīpetīti ca anuyogaṃ pariharanto <hi rend="bold">‘‘tatthā’’</hi>tiādimāha. <hi rend="bold">tatthā</hi>ti tesu tīsu atthesu. ekattanānattaabyāpāraevaṃdhammatāsaṅkhātā, nandiyāvattatipukkhalasīhavikkīḷitaaṅkusadisālocanasaṅkhātā vā ādhārādibhedavasena nānāvidhā nayā <hi rend="bold">nānānayā,</hi> pāḷigatiyo vā nayā, tā ca paññattianupaññatti ādivasena, saṅkhepavitthārādivasena, saṃkilesabhāgiyādilokiyāditadubhayavomissakādivasena, kusalādivasena, khandhādivasena, saṅgahādivasena, samayavimuttādivasena, ṭhapanādivasena, kusalamūlādivasena, tikapaṭṭhānādivasena ca piṭakattayānurūpaṃ nānāppakārāti <hi rend="bold">nānānayā.</hi> tehi <hi rend="bold">nipuṇaṃ</hi> saṇhaṃ sukhumaṃ tathā. āsayova <hi rend="bold">ajjhāsayo,</hi> te ca sassatādibhedena, tattha ca apparajakkhatādivasena anekā, attajjhāsayādayo eva vā samuṭṭhānamuppattihetu etassāti tathā, upanetabbābhāvato atthabyañjane <pb ed="M" n="1.0145"/> hi sampannaṃ paripuṇṇaṃ tathā. apica saṅkāsanapakāsanavivaraṇavibhajanauttānīkaraṇapaññattivasena chahi atthapadehi, akkharapadabyañjanaākāraniruttiniddesavasena chahi byañjanapadehi ca sampannaṃ samannāgataṃ tathā. atha vā viññūnaṃ hadayaṅgamato, savane atittijananato, byañjanarasavasena paramagambhīrabhāvato, vicāraṇe atittijananato, attharasavasena ca sampannaṃ sādurasaṃ tathā.</p>

<p rend="bodytext">pāṭihāriyapadassa vacanatthaṃ ‘‘paṭipakkhaharaṇato rāgādikilesāpanayanato <hi rend="bold">pāṭihāriya’’</hi>nti vadanti. bhagavato pana paṭipakkhā rāgādayo na santi, ye haritabbā bodhimūleyeva savāsanasakalasaṃkilesānaṃ pahīnattā. puthujjanānampi ca vigatūpakkilese aṭṭhaguṇasamannāgate citte hatapaṭipakkhe satiyeva iddhividhaṃ pavattati, tasmā puthujjanesu pavattavohārenapi na sakkā idha ‘‘pāṭihāriya’’nti vattuṃ, sace pana mahākāruṇikassa bhagavato veneyyagatāva kilesā paṭipakkhā saṃsārapaṅkanimuggassa sattanikāyassa samuddharitukāmato, tasmā tesaṃ veneyyagatakilesasaṅkhātānaṃ paṭipakkhānaṃ haraṇato pāṭihāriyanti vuttaṃ assa, evaṃ sati yuttametaṃ.</p>

<p rend="bodytext">atha <pb ed="V" n="1.0129"/> vā bhagavato sāsanassa paṭipakkhā titthiyā, tesaṃ titthiyabhūtānaṃ paṭipakkhānaṃ haraṇato pāṭihāriyantipi yujjati. kāmañcettha titthiyā haritabbā nāssu, tesaṃ pana santānagatadiṭṭhiharaṇavasena diṭṭhippakāsane asamatthatākāraṇena ca iddhiādesanānusāsanīsaṅkhātehi tīhipi pāṭihāriyehi te haritā apanītā nāma honti. <hi rend="bold">paṭī</hi>ti vā ayaṃ saddo ‘‘pacchā’’ti etassa atthaṃ bodheti ‘‘tasmiṃ paṭipaviṭṭhamhi, añño āgañchi brāhmaṇo’’tiādīsu (su॰ ni॰ 985; cūḷani॰ 4) viya, tasmā samāhite citte vigatūpaklese katakiccena pacchā haritabbaṃ pavattetabbanti paṭihāriyaṃ, tadeva dīghavasena, sakatthavuttipaccayavasena vā <hi rend="bold">pāṭihāriyaṃ,</hi> attano vā upaklesesu catutthajjhānamaggehi haritesu pacchā tadaññesaṃ haraṇaṃ <hi rend="bold">pāṭihāriyaṃ</hi> vuttanayena. iddhiādesanānusāsaniyo hi vigatūpaklesena, katakiccena ca sattahitatthaṃ puna pavattetabbā, hatesu ca attano upaklesesu parasattānaṃ upaklesaharaṇāni ca hontīti tadubhayampi nibbacanaṃ yujjati.</p>

<p rend="bodytext">apica <pb ed="M" n="1.0146"/> yathāvuttehi nibbacanehi iddhiādesanānusāsanīsaṅkhāto samudāyo paṭihāriyaṃ nāma. ekekaṃ pana tasmiṃ bhavaṃ <hi rend="bold">‘‘pāṭihāriya’’</hi>nti vuccati visesatthajotakapaccayantarena saddaracanāvisesasambhavato, paṭihāriyaṃ vā catutthajjhānaṃ, maggo ca paṭipakkhaharaṇato, tattha jātaṃ, tasmiṃ vā nimittabhūte, tato vā āgatanti <hi rend="bold">pāṭihāriyaṃ.</hi> vicitrā hi taddhitavutti. tassa pana iddhiādesanānusāsanībhedena, visayabhedena ca bahuvidhassa bhagavato desanāya labbhamānattā <hi rend="bold">‘‘vividhapāṭihāriya</hi>nti vuttaṃ. bhagavā hi kadāci iddhivasenāpi desanaṃ karoti nimmitabuddhena saha pucchāvissajjanādīsu, kadāci ādesanāvasenāpi āmagandhabrāhmaṇassa dhammadesanādīsu (su॰ ni॰ aṭṭha॰ 1.241), yebhuyyena pana anusāsaniyā. anusāsanīpāṭihāriyañhi buddhānaṃ satataṃ dhammadesanā. iti taṃtaṃdesanākārena anekavidhapāṭihāriyatā desanāya labbhati. ayamattho upari ekādasamassa kevaṭṭasuttassa vaṇṇanāya (dī॰ ni॰ aṭṭha॰ 1.481) āvi bhavissati. atha vā tassa vividhassāpi pāṭihāriyassa bhagavato desanāya saṃsūcanato <hi rend="bold">‘‘vividhapāṭihāriya’’</hi>nti vuttaṃ, anekavidhapāṭihāriyadassananti attho.</p>

<p rend="bodytext">dhammaniruttiyāva bhagavati dhammaṃ desente sabbesaṃ suṇantānaṃ nānābhāsitānaṃ taṃtaṃbhāsānurūpato desanā sotapathamāgacchatīti āha <hi rend="bold">‘‘sabba…pe॰… māgacchanta’’</hi>nti. sotameva <hi rend="bold">sotapatho,</hi> savanaṃ vā <hi rend="bold">sotaṃ,</hi> tassa patho tathā, sotadvāranti attho. <hi rend="bold">sabbākārenā</hi>ti yathādesitākārena. <hi rend="bold">ko samattho viññātuṃ,</hi> asamatthoyeva, tasmāti pāṭhaseso. <hi rend="bold">panā</hi>ti ekaṃsatthe<pb ed="V" n="1.0130"/>, tena saddhāsatidhitivīriyādibalasaṅkhātena <hi rend="bold">sabbathāmena</hi> ekaṃseneva sotukāmatāsaṅkhātakusalacchandassa jananaṃ dasseti. <hi rend="bold">janetvāpī</hi>ti ettha <hi rend="bold">pi</hi>-saddo, <hi rend="bold">api</hi>-saddo vā sambhāvanattho ‘‘buddhopi buddhabhāvaṃ bhāvetvā’’tiādīsu (dī॰ ni॰ aṭṭha 1; ma॰ ni॰ aṭṭha॰ 1; saṃ॰ ni॰ aṭṭha॰ 1; a॰ ni॰ aṭṭha 1.paṭhamaganthārambhakathā) viya, tena ‘‘sabbathāmena ekaṃseneva sotukāmataṃ janetvāpi nāma ekenākārena sutaṃ, kimaṅgaṃ pana aññathā’’ti tathāsute dhamme sambhāvanaṃ karoti. keci pana ‘‘edisesu garahattho’’ti vadanti, tadayuttameva garahatthassa avijjamānattā, vijjamānatthasseva ca upasagganipātānaṃ jotakattā. ‘‘nānānayanipuṇa’’ntiādinā <pb ed="M" n="1.0147"/> hi sabbappakārena sotumasakkuṇeyyabhāvena dhammassa idha sambhāvanameva karoti, tasmā ‘‘api dibbesu kāmesu, ratiṃ so nādhigacchatī’’tiādīsuyeva (dha॰ pa॰ 187) garahatthasambhavesu garahattho veditabboti. <hi rend="bold">api</hi>-saddo ca īdisesu ṭhānesu nipātoyeva, na upasaggo. tathā hi ‘‘api-saddo ca nipātapakkhiko kātabbo, yattha kiriyāvācakato pubbo na hotī’’ti akkharacintakā vadanti. <hi rend="bold">mayāpī</hi>ti ettha pana na kevalaṃ mayāva, atha kho aññehipi tathārūpehīti sampiṇḍanattho gahetabbo.</p>

<p rend="bodytext">sāmaṃ bhavatīti <hi rend="bold">sayambhū,</hi> anācariyako. <hi rend="bold">na mayaṃ idaṃ sacchikata</hi>nti ettha pana ‘‘na attano ñāṇeneva attanā sacchikata’’nti pakaraṇato attho viññāyati. sāmaññavacanassāpi hi sampayogavippayogasahacaraṇavirodhasaddantarasannidhānaliṅgaocityakāladesapakaraṇādivasena visesatthaggahaṇaṃ sambhavati. evaṃ sabbattha. <hi rend="bold">parimocento</hi>ti ‘‘puna caparaṃ bhikkhave, idhekacco pāpabhikkhu tathāgatappaveditaṃ dhammavinayaṃ pariyāpuṇitvā attano dahatī’’ti (pārā॰ 195) vuttadosato parimocāpanahetu. hetvatthe hi anta-saddo ‘‘asambudhaṃ buddhanisevita’’ntiādīsu (vi॰ aṭṭha॰ 1.ganthārambhakathā) viya. imassa suttassa saṃvaṇṇanāppakāravicāraṇena attano ñāṇassa paccakkhataṃ sandhāya <hi rend="bold">‘‘idāni vattabba’’</hi>nti vuttaṃ. esā hi saṃvaṇṇanākārānaṃ pakati, yadidaṃ saṃvaṇṇetabbadhamme sabbattha ‘‘ayamimassa attho, evamidha saṃvaṇṇayissāmī’’ti puretarameva saṃvaṇṇanāppakāravicāraṇā.</p>

<p rend="bodytext">etadaggapadassattho vuttova. <hi rend="bold">‘‘bahussutāna’’</hi>ntiādīsu pana aññepi therā bahussutā, satimanto, gatimanto, dhitimanto, upaṭṭhākā ca atthi, ayaṃ panāyasmā buddhavacanaṃ gaṇhanto dasabalassa sāsane bhaṇḍāgārikapariyattiyaṃ ṭhatvā gaṇhi, tasmā bahussutānaṃ aggo nāma jāto. imassa ca therassa buddhavacanaṃ uggahetvā dhāraṇasati aññehi therehi balavatarā ahosi, tasmā satimantānaṃ aggo nāma jāto. ayamevāyasmā ekapade ṭhatvā saṭṭhipadasahassāni <pb ed="V" n="1.0131"/> gaṇhanto satthārā kathitaniyāmena sabbapadāni jānāti, tasmā gatimantānaṃ aggo nāma jāto<pb ed="M" n="1.0148"/>. tasseva cāyasmato buddhavacanaṃ uggaṇhanavīriyaṃ, sajjhāyanavīriyañca aññehi asadisaṃ ahosi, tasmā dhitimantānaṃ aggo nāma jāto. tathāgataṃ upaṭṭhahanto cesa na aññesaṃ upaṭṭhākabhikkhūnaṃ upaṭṭhahanākārena upaṭṭhahati. aññepi hi tathāgataṃ upaṭṭhahiṃsu, na ca pana buddhānaṃ manaṃ gahetvā upaṭṭhahituṃ sakkonti, ayaṃ pana thero upaṭṭhākaṭṭhānaṃ laddhadivasato paṭṭhāya āraddhavīriyo hutvā tathāgatassa manaṃ gahetvā upaṭṭhahi, tasmā upaṭṭhākānaṃ aggo nāma jāto. <hi rend="bold">atthakusalo</hi>ti bhāsitatthe, payojanatthe ca cheko. <hi rend="bold">dhammo</hi>ti pāḷidhammo, nānāvidho vā hetu. <hi rend="bold">byañjana</hi>nti akkharaṃ atthassa byañjanato. padena hi byañjitopi attho akkharamūlakattā padassa ‘‘akkharena byañjito’’ti vuccati. atthassa viyañjanato vā vākyampi idha <hi rend="bold">byañjanaṃ</hi> nāma. vākyena hi attho paripuṇṇaṃ byañjīyati, yato ‘‘byañjanehi vivaratī’’ti āyasmatā mahākaccāyanattherena vuttaṃ. <hi rend="bold">niruttī</hi>ti nibbacanaṃ, pañcavidhā vā niruttinayā. tesampi hi saddaracanāvisesena atthādhigamahetuto idha gahaṇaṃ yujjati. <hi rend="bold">pubbāparaṃ</hi> nāma pubbāparānusandhi, suttassa vā pubbabhāgena aparabhāgassa saṃsandanaṃ. bhagavatā ca pañcavidhaetadaggaṭṭhānena dhammasenāpatinā ca pañcavidhakosallena pasaṭṭhabhāvānurūpanti sambandho. <hi rend="bold">dhāraṇabala</hi>nti dhāraṇasaṅkhātaṃ balaṃ, dhāraṇe vā balaṃ, ubhayatthāpi dhāretuṃ sāmatthiyanti vuttaṃ hoti. <hi rend="bold">dassento</hi> hutvā, dassanahetūtipi attho. <hi rend="bold">tañca kho atthato vā byañjanato vā anūnamanadhika</hi>nti avadhāraṇaphalamāha. <hi rend="bold">na aññathā daṭṭhabba</hi>nti pana nivattetabbatthaṃ. <hi rend="bold">na aññathā</hi>ti ca bhagavato sammukhā sutākārato na aññathā, na pana bhagavatā desitākārato. acinteyyānubhāvā hi bhagavato desanā, evañca katvā ‘‘sabbappakārena ko samattho viññātu’’nti heṭṭhā vuttavacanaṃ samatthitaṃ hoti, itarathā bhagavatā desitākāreneva sotuṃ samatthattā tadetaṃ na vattabbaṃ siyā. yathāvuttena pana atthena dhāraṇabaladassanañca na virujjhati sutākārāvirujjhanavasena dhāraṇassa adhippetattā, aññathā bhagavatā desitākāreneva dhārituṃ samatthanato heṭṭhā vuttavacanena virujjheyya. na hettha dvinnaṃ atthānaṃ atthantaratāparihāro yutto tesaṃ dvinnampi atthānaṃ sutabhāvadīpanena ekavisayattā, itarathā thero bhagavato desanāya sabbathā paṭiggahaṇe pacchimatthavasena samattho, purimatthavasena ca asamatthoti āpajjeyyāti.</p>

<p rend="bodytext">‘‘yo <pb ed="M" n="1.0149"/> paro na hoti, so attā’’ti vuttāya niyakajjhattasaṅkhātāya santatiyā pavattanako tividhopi me-saddo, tasmā kiñcāpi niyakajjhattasantativasena ekasmiṃ yevatthe me-saddo dissati, tathāpi karaṇasampadānasāminiddesavasena vijjamānavibhattibhedaṃ sandhāya vuttaṃ <hi rend="bold">‘‘tīsu atthesu dissatī’’</hi>ti, tīsu vibhattiyatthesu attanā saññuttavibhattito dissatīti attho<pb ed="V" n="1.0132"/>. <hi rend="bold">gāthābhigīta</hi>nti gāthāya abhigītaṃ abhimukhaṃ gāyitaṃ. <hi rend="bold">abhojaneyya</hi>nti bhojanaṃ kātumanaraharūpaṃ. abhigītapadassa kattupekkhattā mayāti attho. evaṃ sesesupi yathārahaṃ. sutasaddassa kammabhāvasādhanavasena dvādhippāyikapadattā yathāyogaṃ ‘‘mayā suta’’nti ca ‘‘mama suta’’nti ca atthadvaye yujjati.</p>

<p rend="bodytext">kiñcāpi upasaggo kiriyaṃ viseseti, jotakamattabhāvato pana satipi tasmiṃ sutasaddoyeva taṃ taṃ atthaṃ vadatīti anupasaggassa sutasaddassa atthuddhāre saupasaggassa gahaṇaṃ na virujjhatīti āha <hi rend="bold">‘‘saupasaggo ca anupasaggo cā’’</hi>ti. <hi rend="bold">assā</hi>ti sutasaddassa. upasaggavasenapi dhātusaddo visesatthavācako yathā ‘‘anubhavati parābhavatī’’ti vuttaṃ <hi rend="bold">‘‘gacchantoti attho’’</hi>ti. tathā anupasaggopi dhātusaddo saupasaggo viya visesatthavācakoti āha <hi rend="bold">‘‘vissutadhammassāti attho’’</hi>ti. evamīdisesu. <hi rend="bold">sotaviññeyya</hi>nti sotadvāranissitena viññāṇena viññātabbaṃ, sasambhārakathā vā esā, sotadvārena viññātabbanti attho. <hi rend="bold">sotadvārānusāraviññātadharo</hi>ti sotadvārānusārena manoviññāṇena viññātadhammadharo. na hi sotadvāranissitaviññāṇamattena dhammo viññāyati, atha kho tadanusāramanoviññāṇeneva, <hi rend="bold">sutadharo</hi>ti ca tathā viññātadhammadharo vutto, tasmā tadatthoyeva sambhavatīti evaṃ vuttaṃ. kammabhāvasādhanāni sutasadde sambhavantīti dassetuṃ <hi rend="bold">‘‘idha panā’’</hi>tiādimāha. pubbāparapadasambandhavasena atthassa upapannatā, anupapannatā ca viññāyati, tasmā sutasaddasseva vasena ayamattho ‘‘upapanno, anupapanno’’ti vā na viññātabboti codanāya pubbāparapadasambandhavasena etadatthassa upapannataṃ dassetuṃ <hi rend="bold">‘‘me-saddassa hī’’</hi>tiādi vuttaṃ. <hi rend="bold">mayāti atthe satī</hi>ti kattutthe karaṇaniddesavasena mayāti atthe vattabbe sati, yadā me-saddassa kattuvasena karaṇaniddeso, tadāti vuttaṃ hoti. <hi rend="bold">mamāti atthe satī</hi>ti sambandhīyatthe sāminiddesavasena <pb ed="M" n="1.0150"/> mamāti atthe vattabbe sati, yadā sambandhavasena sāmi niddeso, tadāti vuttaṃ hoti.</p>

<p rend="bodytext">evaṃ saddato ñātabbamatthaṃ viññāpetvā idāni tehi dassetabbamatthaṃ nidassento <hi rend="bold">‘‘evametesū’’</hi>tiādimāha. sutasaddasannidhāne payuttena <hi rend="bold">evaṃ</hi>-saddena savanakiriyājotakeneva bhavitabbaṃ vijjamānatthassa jotakamattattā nipātānanti vuttaṃ <hi rend="bold">‘‘evanti sotaviññāṇādiviññāṇakiccanidassana’’</hi>nti. savanāya eva hi ākāro, nidassanaṃ, avadhāraṇampi, tasmā yathāvutto evaṃ-saddassa tividhopi attho savanakiriyājotakabhāvena idhādhippetoti. <hi rend="bold">ādi</hi>-saddena cettha sampaṭicchanādīnaṃ sotadvārikaviññāṇānaṃ, tadabhinipātānañca manodvārika <pb ed="V" n="1.0133"/> viññāṇānaṃ gahaṇaṃ veditabbaṃ, yato sotadvārānusāraviññātatthe idha sutasaddoti vutto. avadhāraṇaphalattā saddapayogassa sabbampi vākyaṃ antogadhāvadhāraṇaṃ, tasmā <hi rend="bold">‘‘suta’’</hi>nti etassa sutamevāti ayamattho labbhatīti āha <hi rend="bold">‘‘assavanabhāvapaṭikkhepato’’</hi>ti. etena hi vacanena avadhāraṇena nirākataṃ dasseti. yathā pana yaṃ sutaṃ sutamevāti niyametabbaṃ, tathā ca taṃ sutaṃ sammā sutaṃ hotīti avadhāraṇaphalaṃ dassetuṃ vuttaṃ <hi rend="bold">‘‘anūnādhikāviparītaggahaṇanidassana’’</hi>nti. atha vā saddantaratthāpohanavasena saddo atthaṃ vadati, tasmā <hi rend="bold">‘‘suta’’</hi>nti etassa asutaṃ na hotīti ayamattho labbhatīti sandhāya <hi rend="bold">‘‘assavanabhāvapaṭikkhepato’’</hi>ti vuttaṃ, iminā diṭṭhādinivattanaṃ karoti diṭṭhādīnaṃ ‘‘asuta’’nti saddantaratthabhāvena nivattetabbattā. idaṃ vuttaṃ hoti – na idaṃ mayā attano ñāṇena diṭṭhaṃ, na ca sayambhuñāṇena sacchikataṃ, atha kho sutaṃ, tañca kho sutaṃ sammadevāti. tadeva sammā sutabhāvaṃ sandhāyāha <hi rend="bold">‘‘anūnā…pe॰… dassana’’</hi>nti. hoti cettha –</p>

<p rend="gatha1">‘‘evādisattiyā ceva, aññatthāpohanena ca.</p>

<p rend="gathalast">dvidhā saddo atthantaraṃ, nivatteti yathāraha’’nti..</p>

<p rend="bodytext">apica avadhāraṇatthe evaṃ-sadde ayamatthayojanā karīyatīti tadapekkhassa sutasaddassa sāvadhāraṇattho vutto <hi rend="bold">‘‘assavanabhāvapaṭikkhepato’’</hi>ti, tadavadhāraṇaphalaṃ dasseti <hi rend="bold">‘‘anū…pe॰… dassana’’</hi>nti iminā. savana-saddo cettha bhāvasaddena yogato kammasādhano veditabbo ‘‘suyyatī’’ti. anūnādhikatāya bhagavato sammukhā sutākārato aviparītaṃ<pb ed="M" n="1.0151"/>, aviparītassa vā suttassa gahaṇaṃ, tassa nidassanaṃ tathā, iti savanahetu suṇantapuggalasavanavisesavasena ayaṃ yojanā katā.</p>

<p rend="bodytext">evaṃ padattayassa ekena pakārena atthayojanaṃ dassetvā idāni pakārantarenāpi taṃ dassetuṃ <hi rend="bold">‘‘tathā’’</hi>tiādi vuttaṃ. tattha <hi rend="bold">tassā</hi>ti yā bhagavato sammukhā dhammassavanākārena pavattā manodvārikaviññāṇavīthi, tassā. sā hi nānāppakārena ārammaṇe pavattituṃ samatthā, na sotadvārika viññāṇavīthi ekārammaṇeyeva pavattanato, tathā ceva vuttaṃ <hi rend="bold">‘‘sotadvārānusārenā’’</hi>ti. tena hi sotadvārikaviññāṇavīthi nivattati. <hi rend="bold">nānappakārenā</hi>ti vakkhamānena anekavihitena byañjanatthaggahaṇākārasaṅkhātena nānāvidhena ākārena, etena imissā yojanāya ākārattho evaṃ-saddo gahitoti dasseti. <hi rend="bold">pavattibhāvappakāsana</hi>nti pavattiyā atthibhāvappakāsanaṃ. yasmiṃ pakāre vuttappakārā viññāṇavīthi nānappakārena pavattā, tadeva ārammaṇaṃ sandhāya <hi rend="bold">‘‘dhammappakāsana’’</hi>nti <pb ed="V" n="1.0134"/> vuttaṃ, na pana sutasaddassa dhammatthaṃ, tena vuttaṃ ‘‘ayaṃ dhammo suto’’ti. tassā hi viññāṇavīthiyā ārammaṇameva ‘‘ayaṃ dhammo suto’’ti vuccati. tañca niyamiyamānaṃ yathāvuttāya viññāṇavīthiyā ārammaṇabhūtaṃ suttameva. <hi rend="bold">ayañhetthā</hi>tiādi vuttassevatthassa pākaṭīkaraṇaṃ. tappākaṭīkaraṇattho hettha <hi rend="bold">hi</hi>-saddo. <hi rend="bold">viññāṇavīthiyā</hi> karaṇabhūtāya <hi rend="bold">mayā na aññaṃ kataṃ, idaṃ pana</hi> ārammaṇaṃ <hi rend="bold">kataṃ. </hi> kiṃ pana tanti ce? <hi rend="bold">ayaṃ dhammo suto</hi>ti. ayaṃ panetthādhippāyo – ākāratthe evaṃ-sadde ‘‘ekenākārenā’’ti yo ākāro vutto, so atthato sotadvārānusāraviññāṇavīthiyā nānappakārena ārammaṇe pavattibhāvoyeva, tena ca tadārammaṇabhūtassa dhammasseva savanaṃ kataṃ, na aññanti. evaṃ savanakiriyāya karaṇakattukammaviseso imissā yojanāya dassito.</p>

<p rend="bodytext">aññampi yojanamāha <hi rend="bold">‘‘tathā’’</hi>tiādinā. nidassanatthaṃ evaṃ-saddaṃ gahetvā nidassanena ca nidassitabbassāvinābhāvato <hi rend="bold">‘‘evanti nidassitabbappakāsana’’</hi>nti vuttaṃ. iminā hi tadavinābhāvato evaṃsaddena sakalampi suttaṃ paccāmaṭṭhanti dasseti, sutasaddassa kiriyāparattā, savanakiriyāya ca sādhāraṇaviññāṇappabandhapaṭibaddhattā tasmiñca viññāṇappabandhe <pb ed="M" n="1.0152"/> puggalavohāroti vuttaṃ <hi rend="bold">‘‘puggalakiccappakāsana’’</hi>nti. sādhāraṇaviññāṇappabandho hi paṇṇattiyā idha <hi rend="bold">puggalo</hi> nāma, savanakiriyā pana tassa <hi rend="bold">kiccaṃ</hi> nāma. na hi puggalavohārarahite dhammappabandhe savanakiriyā labbhati vohāravisayattā tassā kiriyāyāti daṭṭhabbaṃ. <hi rend="bold">‘‘ida’’</hi>ntiādi piṇḍatthadassanaṃ <hi rend="bold">mayā</hi>ti yathāvuttaviññāṇappabandhasaṅkhātapuggalabhūtena mayā. <hi rend="bold">suta</hi>nti savanakiriyāsaṅkhātena puggalakiccena yojitaṃ, imissā pana yojanāya puggalabyāpāravisayassa puggalassa, puggalabyāpārassa ca nidassanaṃ katanti daṭṭhabbaṃ.</p>

<p rend="bodytext">ākāratthameva evaṃ-saddaṃ gahetvā purimayojanāya aññathāpi atthayojanaṃ dassetuṃ <hi rend="bold">‘‘tathā’’</hi>tiādi vuttaṃ. <hi rend="bold">cittasantānassā</hi>ti yathāvuttaviññāṇappabandhassa. <hi rend="bold">nānākārappavattiyā</hi>ti nānappakārena ārammaṇe pavattiyā. nānappakāraṃ atthabyañjanassa gahaṇaṃ, nānappakārassa vā atthabyañjanassa gahaṇaṃ tathā, tatoyeva sā ‘‘ākārapaññattī’’ti vuttāti tadevatthaṃ samattheti <hi rend="bold">‘‘evanti hī’’</hi>tiādinā. <hi rend="bold">ākārapaññattī</hi>ti ca upādāpaññattiyeva, dhammānaṃ pana pavattiākāramupādāya paññattattā tadaññāya upādāpaññattiyā visesanatthaṃ <hi rend="bold">‘‘ākārapaññattī’’</hi>ti vuttā <hi rend="bold">visayaniddeso</hi>ti uppattiṭṭhānaniddeso. sotabbabhūto hi dhammo savanakiriyākattubhūtassa puggalassa savanakiriyāvasena pavattiṭṭhānaṃ kiriyāya kattukammaṭṭhattā tabbasena ca tadādhārassāpi dabbassa ādhārabhāvassa icchitattā, idha pana kiriyāya kattupavattiṭṭhānabhāvo icchitoti kammameva <pb ed="V" n="1.0135"/> ādhāravasena vuttaṃ, tenāha ‘‘kattu visayaggahaṇasanniṭṭhāna’’nti, ārammaṇameva vā visayo. ārammaṇañhi tadārammaṇikassa pavattiṭṭhānaṃ. evampi hi attho suviññeyyataro hoti. yathāvuttavacane piṇḍatthaṃ dassetuṃ <hi rend="bold">‘‘ettāvatā’’</hi>tiādi vuttaṃ. ettāvatā ettakena yathāvuttatthena padattayena, kataṃ hotīti sambandho. <hi rend="bold">nānākārappavattenā</hi>ti nānappakārena ārammaṇe pavattena. <hi rend="bold">cittasantānenā</hi>ti yathāvuttaviññāṇavīthisaṅkhātena cittappabandhena. gahaṇasadde cetaṃ karaṇaṃ. cittasantānavinimuttassa kassaci kattu paramatthato abhāvepi saddavohārena buddhiparikappitabhedavacanicchāya cittasantānato aññamiva taṃsamaṅgiṃ katvā abhedepi bhedavohārena <hi rend="bold">‘‘cittasantānena taṃsamaṅgino’’</hi>ti vuttaṃ. vohāravisayo hi saddo nekantaparamatthikoti <pb ed="M" n="1.0153"/> (kārakarūpasiddhiyaṃ yo kāreti sahetusuttaṃ passitabbaṃ) savanakiriyāvisayopi sotabbadhammo savanakiriyāvasena pavattacittasantānassa idha paramatthato kattubhāvato tassa visayoyevāti vuttaṃ <hi rend="bold">‘‘kattu visayaggahaṇasanniṭṭhāna’’nti.</hi></p>

<p rend="bodytext">apica savanavasena cittappavattiyā eva savanakiriyābhāvato taṃvasena tadaññanāmarūpadhammasamudāyabhūtassa taṃkiriyākattu ca visayo hotīti katvā tathā vuttaṃ. idaṃ vuttaṃ hoti – purimanaye savanakiriyā, takkattā ca paramatthato tathāpavattacittasantānameva, tasmā kiriyāvisayopi ‘‘kattu visayo’’ti vutto. pacchimanaye pana tathāpavattacittasantānaṃ kiriyā, tadaññadhammasamudāyo pana kattā, tasmā kāmaṃ ekantato kiriyāvisayoyevesa dhammo, tathāpi kiriyāvasena ‘‘tabbantakattu visayo’’ti vuttoti. <hi rend="bold">taṃsamaṅgino</hi>ti tena cittasantānena samaṅgino. <hi rend="bold">kattū</hi>ti kattārassa. <hi rend="bold">visayo</hi>ti ārammaṇavasena pavattiṭṭhānaṃ, ārammaṇameva vā. sutākārassa ca therassa sammā nicchitabhāvato ‘‘gahaṇasanniṭṭhāna’’nti vuttaṃ.</p>

<p rend="bodytext">aparo nayo – <hi rend="bold">yassa…pe॰… ākārapaññattī</hi>ti ākāratthena evaṃ-saddena yojanaṃ katvā tadeva avadhāraṇatthampi gahetvā imasmiṃyeva naye yojetuṃ ‘‘gahaṇaṃ kataṃ’’ icceva avatvā <hi rend="bold">‘‘gahaṇasanniṭṭhānaṃ kata’’</hi>nti vuttanti daṭṭhabbaṃ. avadhāraṇena hi sanniṭṭhānamidhādhippetaṃ, tasmā <hi rend="bold">‘‘ettāvatā’’</hi>tiādinā avadhāraṇatthampi evaṃ-saddaṃ gahetvā ayameva yojanā katāti dassetīti veditabbaṃ, imissā pana yojanāya gahaṇākāragāhakatabbisayavisesanidassanaṃ katanti daṭṭhabbaṃ.</p>

<p rend="bodytext">aññampi yojanamāha <hi rend="bold">‘‘atha vā’’</hi>tiādinā. pubbe attanā sutānaṃ nānāvihitānaṃ suttasaṅkhātānaṃ atthabyañjanānaṃ upadhāritarūpassa ākārassa nidassanassa, avadhāraṇassa vā pakāsanasabhāvo <hi rend="bold">evaṃ</hi>-saddoti tadākārādibhūtassa upadhāraṇassa puggalapaññattiyā upādānabhūtadhammappabandhabyāpāratāya <pb ed="V" n="1.0136"/> <hi rend="bold">‘‘puggalakiccaniddeso’’</hi>ti vuttaṃ attanā sutānañhi atthabyañjanānaṃ puna upadhāraṇaṃ ākārādittayaṃ, tañca evaṃ-saddassa attho. so pana yaṃ dhammappabandhaṃ upādāya puggalapaññatti pavattā, tassa byāpārabhūtaṃ kiccameva<pb ed="M" n="1.0154"/>, tasmā evaṃ-saddena puggalakiccaṃ niddisīyatīti. kāmaṃ savanakiriyā puggalabyāpāropi avisesena, tathāpi visesato viññāṇabyāpārovāti vuttaṃ <hi rend="bold">‘‘viññāṇakiccaniddeso’’</hi>ti. tathā hi puggalavādīnampi savanakiriyā viññāṇanirapekkhā natthi savanādīnaṃ visesato viññāṇabyāpārabhāvena icchitattā. <hi rend="bold">me</hi>ti saddappavattiyā ekanteneva sattavisayattā, viññāṇakiccassa ca sattaviññāṇānamabhedakaraṇavasena tattheva samodahitabbato <hi rend="bold">‘‘ubhayakiccayuttapuggalaniddeso’’</hi>ti vuttaṃ. ‘‘aya’’ntiādi tappākaṭīkaraṇaṃ. ettha hi <hi rend="bold">savanakiccaviññāṇasamaṅginā</hi>ti <hi rend="bold">evaṃ</hi>-saddena niddiṭṭhaṃ puggalakiccaṃ sandhāya vuttaṃ, taṃ pana puggalassa savanakiccaviññāṇasamaṅgībhāvena puggalakiccaṃ nāmāti dassetuṃ ‘‘puggalakiccasamaṅginā’’ti avatvā <hi rend="bold">‘‘savanakiccaviññāṇasamaṅginā’’</hi>ti āha, tasmā ‘‘puggalakicca’’nti niddiṭṭhasavanakiccavatā viññāṇena samaṅgināti attho. <hi rend="bold">viññāṇavasena, laddhasavanakiccavohārenā</hi>ti ca sutasaddena niddiṭṭhaṃ viññāṇakiccaṃ sandhāya vuttaṃ. savanameva kiccaṃ yassāti tathā. savanakiccanti vohāro <hi rend="bold">savanakiccavohāro,</hi> laddho so yenāti tathā. <hi rend="bold">laddhasavanakiccavohārena</hi> viññāṇasaṅkhātena vasena sāmatthiyenāti attho. ayaṃ pana sambandho – savanakiccaviññāṇasamaṅginā puggalena mayā laddhasavanakiccavohārena viññāṇavasena karaṇabhūtena sutanti.</p>

<p rend="bodytext">apica <hi rend="bold">‘‘eva’’</hi>nti saddassattho avijjamānapaññatti, <hi rend="bold">‘‘suta’’</hi>nti saddassattho vijjamānapaññatti, tasmā te tathārūpapaññatti upādānabhūtapuggalabyāpārabhāveneva dassento āha <hi rend="bold">‘‘evanti puggalakiccaniddeso. sutanti viññāṇakiccaniddeso’’</hi>ti. na hi paramatthatoyeva niyamiyamāne sati puggalakiccaviññāṇakiccavasena ayaṃ vibhāgo labbhatīti. imissā pana yojanāya kattubyāpārakaraṇabyāpārakattuniddeso katoti veditabbo.</p>

<p rend="bodytext">sabbassāpi saddādhigamanīyassa atthassa paññattimukheneva paṭipajjitabbattā, sabbāsañca paññattīnaṃ vijjamānādivasena chasu paññattibhedesu antogadhattā tāsu ‘‘eva’’ntiādīnaṃ paññattīnaṃ sarūpaṃ niddhāretvā dassento <hi rend="bold">‘‘evanti cā’’</hi>tiādimāha. tattha ‘‘eva’’nti ca ‘‘me’’ti ca vuccamānassa atthassa ākārādibhūtassa dhammānaṃ asallakkhaṇabhāvato avijjamānapaññattibhāvoti āha <hi rend="bold">‘‘saccikaṭṭhaparamatthavasena avijjamānapaññattī’’</hi>ti. <hi rend="bold">saccikaṭṭhaparamatthavasenā</hi>ti <pb ed="M" n="1.0155"/> ca bhūtatthauttamatthavasenāti attho. idaṃ vuttaṃ hoti – yo māyāmarīciādayo <pb ed="V" n="1.0137"/> viya abhūtattho, anussavādīhi gahetabbo viya anuttamattho ca na hoti, so rūpasaddādisabhāvo, ruppanānubhavanādisabhāvo vā attho ‘‘saccikaṭṭho, paramattho’’ti ca vuccati, ‘‘evaṃ me’’ti padānaṃ pana attho abhūtattā, anuttamattā ca na tathā vuccati, tasmā bhūtatthauttamatthasaṅkhātena saccikaṭṭhaparamatthavasena visesanabhūtena avijjamānapaññattiyevāti. etena ca visesanena bālajanehi ‘‘atthī’’ti parikappitaṃ paññattimattaṃ nivatteti. tadevatthaṃ pākaṭaṃ karoti, hetunā vā sādheti <hi rend="bold">‘‘kiñhettha ta’’</hi>ntiādinā. yaṃ dhammajātaṃ, atthajātaṃ vā ‘‘eva’’nti vā ‘‘me’’ti vā niddesaṃ labhetha, <hi rend="bold">taṃ ettha</hi> rūpaphassādidhammasamudāye, ‘‘evaṃ me’’ti padānaṃ vā atthe. paramatthato na atthīti yojanā. rūpaphassādibhāvena niddiṭṭho paramatthato ettha attheva, ‘‘evaṃ me’’ti pana niddiṭṭho natthīti adhippāyo. <hi rend="bold">suta</hi>nti pana saddāyatanaṃ sandhāyāha <hi rend="bold">‘‘vijjamānapaññattī’’</hi>ti. ‘‘saccikaṭṭhaparamatthavasenā’’ti cettha adhikāro. <hi rend="bold">‘‘yañhī’’</hi>tiādi tappākaṭīkaraṇaṃ, hetudassanaṃ vā. <hi rend="bold">yaṃ taṃ</hi> saddāyatanaṃ <hi rend="bold">sotena</hi> sotadvārena, tannissitaviññāṇena vā <hi rend="bold">upaladdhaṃ</hi> adhigamitabbanti attho. tena hi saddāyatanamidha gahitaṃ kammasādhanenāti dasseti.</p>

<p rend="bodytext">evaṃ aṭṭhakathānayena paññattisarūpaṃ niddhāretvā idāni aṭṭhakathāmuttakenāpi nayena vuttesu chasu paññattibhedesu ‘‘eva’’ntiādīnaṃ paññattīnaṃ sarūpaṃ niddhārento <hi rend="bold">‘‘tathā’’</hi>tiādimāha. upādāpaññatti ādayo hi porāṇaṭṭhakathāto muttā saṅgahakāreneva ācariyena vuttā. vitthāro abhidhammaṭṭhakathāya gahetabbo. <hi rend="bold">taṃ ta</hi>nti taṃ taṃ dhammajātaṃ, sotapathamāgate dhamme upādāya tesaṃ upadhāritākāranidassanāvadhāraṇassa paccāmasanavasena <hi rend="bold">evanti ca</hi> sasantatipariyāpanne khandhe upādāya <hi rend="bold">meti ca</hi> vattabbattāti attho. rūpavedanādibhedehi dhamme upādāya nissāya kāraṇaṃ katvā paññatti <hi rend="bold">upādāpaññatti</hi> yathā ‘‘tāni tāni aṅgāni upādāya ratho gehaṃ, te te rūparasādayo upādāya ghaṭo paṭo, candimasūriyaparivattādayo upādāya kālo disā’’tiādi. paññapetabbaṭṭhena cesā paññatti nāma, na paññāpanaṭṭhena. yā pana tassa atthassa paññāpanā, ayaṃ avijjamānapaññattiyeva. <hi rend="bold">diṭṭhādīni</hi> <hi rend="bold">upanidhāya</hi> <pb ed="M" n="1.0156"/> <hi rend="bold">vattabbato</hi>ti diṭṭhamutaviññāte upanidhāya upatthambhaṃ katvā apekkhitvā vattabbattā. diṭṭhādisabhāvavirahite saddāyatane vattamānopi hi sutavohāro ‘‘dutiyaṃ tatiya’’ntiādiko viya paṭhamādīni diṭṭhamutaviññāte apekkhitvā pavatto <hi rend="bold">‘‘upanidhāpaññatī’’</hi>ti vuccate. sā panesā anekavidhā tadaññapekkhūpanidhā hatthagatūpanidhā sampayuttūpanidhāsamāropitūpanidhā avidūragatūpanidhā paṭibhāgūpanidhā tabbahulūpanidhātabbisiṭṭhūpanidhā’’tiādinā. tāsu ayaṃ ‘‘dutiyaṃ tatiya’’ntiādikā viya paṭhamādīnaṃ diṭṭhādīnaṃ aññamaññamapekkhitvā vuttattā tadaññapekkhūpanidhāpaññatti nāma.</p>

<p rend="bodytext">evaṃ paññattiyāpi <pb ed="V" n="1.0138"/> atthādhigamanīyatāsaṅkhātaṃ dassetabbatthaṃ dassetvā idāni saddasāmatthiyena dīpetabbamatthaṃ niddhāretvā dīpento <hi rend="bold">‘‘ettha cā’’</hi>tiādimāha. <hi rend="bold">etthā</hi>ti etasmiṃ vacanattaye. <hi rend="bold">ca</hi>-saddo upanyāso atthantaraṃ ārabhitukāmena yojitattā. ‘‘suta’’nti vutte asutaṃ na hotīti pakāsitoyamattho, tasmā tathā suta-saddena pakāsitā attanā paṭividdhasuttassa pakāravisesā <hi rend="bold">‘‘eva’’</hi>nti therena paccāmaṭṭhāti tena evaṃ-saddena asammoho dīpito nāma, tenāha <hi rend="bold">‘‘evanti vacanena asammohaṃ dīpetī’’</hi>ti. <hi rend="bold">asammoha</hi>nti ca yathāsute sutte asammohaṃ. tadeva yuttiyā, byatirekena ca samatthehi <hi rend="bold">‘‘na hī’’</hi>tiādinā vakkhamānañca suttaṃ nānappakāraṃ duppaṭividdhañca. evaṃ nānappakāre duppaṭividdhe sutte kathaṃ sammūḷho nānappakārapaṭivedhasamattho bhavissati. imāya yuttiyā, iminā ca byatirekena therassa tattha asammūḷhabhāvasaṅkhāto dīpetabbo attho viññāyatīti vuttaṃ hoti. evamīdisesu yathārahaṃ. bhagavato sammukhā sutākārassa yāthāvato upari therena dassiyamānattā <hi rend="bold">‘‘suttassa asammosaṃ dīpetī’’</hi>ti vuttaṃ. <hi rend="bold">kālantarenā</hi>ti sutakālato aparena kālena. <hi rend="bold">yassa…pe॰… paṭijānāti,</hi> therassa pana suvaṇṇabhājane pakkhittasīhavasā viya anassamānaṃ asammuṭṭhaṃ tiṭṭhati, tasmā so evaṃ paṭijānātīti vuttaṃ hoti. evaṃ dīpitena pana atthena kiṃ pakāsitanti āha <hi rend="bold">‘‘iccassā’’</hi>tiādi. tattha <hi rend="bold">iccassā</hi>ti iti assa, tasmā asammohassa, asammosassa ca dīpitattā assa therassapaññāsiddhītiādinā sambandho. <hi rend="bold">asammohenā</hi>ti sammohābhāvena. paññāvajjitasamādhiādidhammajātena taṃsampayuttāya paññāya <pb ed="M" n="1.0157"/> siddhi sahajātādisattiyā sijjhanato. sammohapaṭipakkhena vā paññāsaṅkhātena dhammajātena. savanakālasambhūtāya hi paññāya taduttarikālapaññāsiddhi upanissayādikoṭiyā sijjhanato. itaratthāpi yathārahaṃ nayo netabbo.</p>

<p rend="bodytext">evaṃ pakāsitena pana atthena kiṃ vibhāvitanti āha <hi rend="bold">‘‘tatthā’’</hi>tiādi. <hi rend="bold">tatthā</hi>ti tesu dubbidhesu dhammesu. byañjanānaṃ paṭivijjhitabbo ākāro nātigambhīro, yathāsutadhāraṇameva tattha karaṇīyaṃ, tasmā tattha satiyā byāpāro adhiko, paññā pana guṇībhūtāti vuttaṃ <hi rend="bold">‘‘paññāpubbaṅgamāyā’’</hi>tiādi. paññāya pubbaṅgamā <hi rend="bold">paññāpubbaṅgamā</hi>ti hi nibbacanaṃ, pubbaṅgamatā cettha padhānabhāvo ‘‘manopubbaṅgamā dhammā’’tiādīsu (dha॰ pa॰ 1) viya. apica yathā cakkhuviññāṇādīsu āvajjanādayo pubbaṅgamā samānāpi tadārammaṇassa avijānanato appadhānabhūtā, evaṃ pubbaṅgamāyapi appadhānatte sati paññāpubbaṅgamā etissāti nibbacanampi yujjati. pubbaṅgamatā cettha purecāribhāvo. iti sahajātapubbaṅgamo purejātapubbaṅgamoti duvidhopi pubbaṅgamo idha sambhavati, yathā cettha, evaṃ sati ‘‘pubbaṅgamāyā’’ti etthāpi yathāsambhavamesa <pb ed="V" n="1.0139"/> nayo veditabbo. evaṃ vibhāvitena samatthatāvacanena kimanubhāvitanti āha <hi rend="bold">‘‘tadubhayasamatthatāyogenā’’</hi>tiādi. tattha <hi rend="bold">atthabyañjanasampannassā</hi>ti atthabyañjanena paripuṇṇassa, saṅkāsanādīhi vā chahi atthapadehi, akkharādīhi ca chahi byañjanapadehi samannāgatassa, atthabyañjanasaṅkhātena vā rasena sādurasassa. pariyattidhammoyeva navalokuttararatanasannidhānato sattavidhassa, dasavidhassa vā ratanassa sannidhāno koso viyāti <hi rend="bold">dhammakoso,</hi> tathā dhammabhaṇḍāgāro, tattha niyuttoti <hi rend="bold">dhammabhaṇḍāgāriko.</hi> atha vā nānārājabhaṇḍarakkhako bhaṇḍāgāriko viyāti <hi rend="bold">bhaṇḍāgāriko,</hi> dhammassa anurakkhako bhaṇḍāgārikoti tameva sadisatākāraṇadassanena visesetvā <hi rend="bold">‘‘dhammabhaṇḍāgāriko’’</hi>ti vutto. yathāha –</p>

<p rend="gatha1">‘‘bahussuto dhammadharo, sabbapāṭhī ca sāsane.</p>

<p rend="gathalast">ānando nāma nāmena, dhammārakkho tavaṃ mune’’ti.. (apa॰ 1.542).</p>

<p rend="bodytext">aññathāpi dīpetabbamatthaṃ dīpeti <hi rend="bold">‘‘aparo nayo’’</hi>tiādinā, evaṃ saddena vuccamānānaṃ ākāranidassanāvadhāraṇatthānaṃ aviparītasaddhammavisayattā tabbisayehi <pb ed="M" n="1.0158"/> tehi atthehi yoniso manasikārassa dīpanaṃ yuttanti vuttaṃ <hi rend="bold">‘‘yoni…pe॰… dīpetī’’</hi>ti. <hi rend="bold">‘‘ayoniso’’</hi>tiādinā byatirekena ñāpakahetudassanaṃ. tattha katthaci hi-saddo dissati, so kāraṇe, kasmāti attho, iminā vacaneneva yoniso manasikaroto nānappakārapaṭivedhasambhavato aggi viya dhūmena kāriyena kāraṇabhūto so viññāyatīti tadanvayampi atthāpattiyā dasseti. esa nayo sabbattha yathārahaṃ. ‘‘brahmajālaṃ āvuso kattha bhāsita’’ntiādi pucchāvasena adhunā pakaraṇappattassa vakkhamānassa suttassa ‘‘suta’’nti padena vuccamānaṃ bhagavato sammukhā savanaṃ samādhānamantarena na sambhavatīti katvā vuttaṃ <hi rend="bold">‘‘avikkhepaṃ dīpetī’’</hi>ti. <hi rend="bold">‘‘vikkhittacittassā’’</hi>tiādinā byatirekakāraṇena ñāpakahetuṃ dassetvā tadeva samattheti <hi rend="bold">‘‘tathā hī’’</hi>tiādinā. <hi rend="bold">sabbasampattiyā</hi>ti sabbena atthabyañjanadesakapayojanādinā sampattiyā. kiṃ iminā pakāsitanti āha <hi rend="bold">‘‘yoniso manasikārena cetthā’’</hi>tiādi. <hi rend="bold">etthā</hi>ti etasmiṃ dhammadvaye. <hi rend="bold">‘‘na hi vikkhittacitto’’</hi>tiādinā kāraṇabhūtena avikkhepena, sappurisūpanissayena ca phalabhūtassa saddhammassavanassa siddhiyā eva samatthanaṃ vuttaṃ, avikkhepena pana sappurisūpanissayassa siddhiyā samatthanaṃ na vuttaṃ. kasmāti ce? vikkhittacittānaṃ sappurise payirupāsanābhāvassa atthato siddhattā. atthavaseneva hi so pākaṭoti na vutto.</p>

<p rend="bodytext">etthāha – yathā yoniso manasikārena phalabhūtena attasammāpaṇidhipubbekatapuññatānaṃ kāraṇabhūtānaṃ <pb ed="V" n="1.0140"/> siddhi vuttā tadavinābhāvato, evaṃ avikkhepena phalabhūtena saddhammassavanasappurisūpanissayānaṃ kāraṇabhūtānaṃ siddhi vattabbā siyā assutavato, sappurisūpanissayavirahitassa ca tadabhāvato. evaṃ santepi ‘‘na hi vikkhittacitto’’tiādisamatthanavacanena avikkhepena, sappurisūpanissayena ca kāraṇabhūtena saddhammassavanasseva phalabhūtassa siddhi vuttā, kasmā panevaṃ vuttāti? vuccate – adhippāyantarasambhavato hi tathā siddhi vuttā. ayaṃ panetthādhippāyo – saddhammassavanasappurisūpanissayā na ekantena avikkhepassa kāraṇaṃ bāhirakāraṇattā, avikkhepo pana sappurisūpanissayo viya saddhammassavanassa ekantakāraṇaṃ ajjhattikakāraṇattā, tasmā ekantakāraṇe honte kimatthiyā anekantakāraṇaṃ pati phalabhāvaparikappanāti tathāyevetassa <pb ed="M" n="1.0159"/> siddhi vuttāti. ettha ca paṭhamaṃ phalena kāraṇassa siddhidassanaṃ nadīpūrena viya upari vuṭṭhisabbhāvassa, dutiyaṃ kāraṇena phalassa siddhidassanaṃ ekantavassinā viya meghavuṭṭhānena vuṭṭhipavattiyā.</p>

<p rend="bodytext"><hi rend="bold">‘‘aparo nayo’’</hi>tiādinā aññathāpi dīpetabbatthamāha, yasmā na hotīti sambandho. <hi rend="bold">evanti…pe॰… nānākāraniddeso</hi>ti heṭṭhā <hi rend="bold">vuttaṃ, so ca ākāro</hi>ti sotadvārānusāraviññāṇavīthisaṅkhātassa cittasantānassa nānākārena ārammaṇe pavattiyā nānatthabyañjanaggahaṇasaṅkhāto so bhagavato vacanassa atthabyañjanappabhedaparicchedavasena sakalasāsanasampattiogāhanākāro. <hi rend="bold">evaṃ bhaddako</hi>ti niravasesaparahitapāripūribhāvakāraṇattā evaṃ yathāvuttena nānatthabyañjanaggahaṇena sundaro seṭṭho, samāsapadaṃ vā etaṃ evaṃ īdiso bhaddo yassāti katvā. na paṇihito <hi rend="bold">appaṇihito,</hi> sammā appaṇi hito attā yassāti tathā, tassa. <hi rend="bold">pacchimacakkadvayasampatti</hi>nti attasammāpaṇidhipubbekatapuññatāsaṅkhātaguṇadvayasampattiṃ. guṇasseva hi aparāparavuttiyā pavattanaṭṭhena cakkabhāvo. caranti vā etena sattā sampattibhavaṃ, sampattibhavesūti vā <hi rend="bold">cakkaṃ.</hi> yaṃ sandhāya vuttaṃ ‘‘cattārimāni bhikkhave, cakkāni, yehi samannāgatānaṃ devamanussānaṃ catucakkaṃ vattatī’’tiādi (a॰ ni॰ 4.31) pacchimabhāvo cettha desanākkamavaseneva. <hi rend="bold">purimacakkadvayasampatti</hi>nti patirūpadesavāsasappurisūpanissayasaṅkhātaguṇadvayasampattiṃ. sesaṃ vuttanayameva. <hi rend="bold">tasmā</hi>ti purimakāraṇaṃ purimassevāti idha kāraṇamāha <hi rend="bold">‘‘na hī’’</hi>tiādinā.</p>

<p rend="bodytext">tena kiṃ pakāsitanti āha <hi rend="bold">‘‘iccassā’’</hi>tiādi. <hi rend="bold">iti</hi> imāya catucakkasampattiyā kāraṇabhūtāya. <hi rend="bold">assa</hi> therassa. <hi rend="bold">pacchimacakkadvayasiddhiyā</hi>ti pacchimacakkadvayassa atthibhāvena siddhiyā<pb ed="V" n="1.0141"/>. <hi rend="bold">āsayasuddhī</hi>ti vipassanāñāṇasaṅkhātāya anulomikakhantiyā, kammassakatāñāṇa-maggañāṇasaṅkhātassa yathābhūtañāṇassa cāti duvidhassāpi āsayassa asuddhihetubhūtānaṃ kilesānaṃ dūrībhāvena <hi rend="bold">suddhi.</hi> tadeva hi dvayaṃ vivaṭṭanissitānaṃ suddhasattānaṃ āsayo. sammāpaṇihitatto hi pubbe ca katapuñño suddhāsayo hoti. tathā hi vuttaṃ ‘‘sammāpaṇihitaṃ cittaṃ, seyyaso naṃ tato kare’’ti, (dha॰ pa॰ 43) ‘‘katapuññosi tvaṃ ānanda, padhānamanuyuñja <pb ed="M" n="1.0160"/> khippaṃ hohisi anāsavo’’ti (dī॰ ni॰ 2.207) ca. keci pana ‘‘kattukamyatāchando āsayo’’ti vadanti, tadayuttameva ‘‘tāya ca āsayasuddhiyā adhigamabyattisiddhī’’ti vacanena virodhato. evampi maggañāṇasaṅkhātassa āsayassa suddhi na yuttā tāya adhigamabyattisiddhiyā avattabbatoti? no na yutto purimassa maggassa, pacchimānaṃ maggānaṃ, phalānañca kāraṇabhāvato. <hi rend="bold">payogasuddhī</hi>ti yonisomanasikārapubbaṅgamassa dhammassavanapayogassa visadabhāvena suddhi, sabbassa vā kāyavacīpayogassa niddosabhāvena suddhi. patirūpadesavāsī, hi sappurisasevī ca yathāvuttavisuddhapayogo hoti. tathāvisuddhena yonisomanasikārapubbaṅgamena dhammassavanapayogena, vippaṭisārābhāvāvahena ca kāyavacīpayogena avikkhittacitto pariyattiyaṃ visārado hoti, tathābhūto ca thero, tena viññāyati purimacakkadvayasiddhiyā therassa payogasuddhi siddhāvāti. tena kiṃ vibhāvitanti āha <hi rend="bold">‘‘tāya cā’’</hi>tiādi. <hi rend="bold">adhigamabyattisiddhī</hi>ti paṭivedhasaṅkhāte adhigame chekabhāvasiddhi. adhigametabbato hi paṭivijjhitabbato paṭivedho <hi rend="bold">‘‘adhigamo’’</hi>ti aṭṭhakathāsu vutto, <hi rend="bold">āgamo</hi>ti ca pariyatti āgacchanti attatthaparatthādayo etena, ābhuso vā gamitabbo ñātabboti katvā.</p>

<p rend="bodytext">tena kimanubhāvitanti āha <hi rend="bold">‘‘itī’’</hi>tiādi. <hi rend="bold">itī</hi>ti evaṃ vuttanayena, tasmā siddhattāti vā kāraṇaniddeso. <hi rend="bold">vacana</hi>nti nidānavacanaṃ lokato, dhammato ca siddhāya upamāya tamatthaṃ ñāpetuṃ <hi rend="bold">‘‘aruṇuggaṃ viyā’’</hi>tiādimāha. ‘‘upamāya midhekacce, atthaṃ jānanti paṇḍitā’’ti (jā॰ 2.19.24) hi vuttaṃ. <hi rend="bold">aruṇo</hi>ti sūriyassa udayato pubbabhāge uṭṭhitaraṃsi, tassa <hi rend="bold">uggaṃ</hi> uggamanaṃ <hi rend="bold">udayato</hi> udayantassa udayāvāsamuggacchato <hi rend="bold">sūriyassa pubbaṅgamaṃ</hi> purecaraṃ <hi rend="bold">bhavituṃ arahati viyā</hi>ti sambandho. idaṃ vuttaṃ hoti – āgamādhigamabyattiyā īdisassa therassa vuttanidānavacanaṃ bhagavato vacanassa pubbaṅgamaṃ bhavitumarahati, nidānabhāvaṃ gataṃ hotīti idamatthajātaṃ anubhāvitanti.</p>

<p rend="bodytext">idāni aparampi pubbe vuttassa asammohāsammosasaṅkhātassa dīpetabbassatthassa dīpakehi evaṃ-sadda suta-saddehi pakāsetabbamatthaṃ pakāsento <hi rend="bold">‘‘aparo nayo’’</hi>tiādimāha. tattha hi ‘‘nānappakārapaṭivedhadīpakena<pb ed="V" n="1.0142"/>, sotabbappabhedapaṭivedhadīpakenā’’ti ca iminā tehi saddehi pubbe <pb ed="M" n="1.0161"/> dīpitaṃ asammohāsammosasaṅkhātaṃ dīpetabbatthamāha asammohena nānappakārapaṭivedhassa, asammosena ca sotabbappabhedapaṭivedhassa sijjhanato. <hi rend="bold">‘‘attano’’</hi>tiādīhi pana pakāsetabbatthaṃ. tena vuttaṃ <hi rend="bold">ācariyadhammapālattherena</hi> ‘‘nānappakārapaṭivedhadīpakenātiādinā evaṃ-sadda suta-saddānaṃ therassa atthabyañjanesu asammohāsammosadīpanato catupaṭisambhidāvasena atthayojanaṃ dassetī’’ti (dī॰ ni॰ ṭī॰ 1.1). hetugabbhañcetaṃ padadvayaṃ, nānappakārapaṭivedhasaṅkhātassa, sotabbappabheda-paṭivedhasaṅkhātassa ca dīpetabbatthassa dīpakattāti vuttaṃ hoti. santassa vijjamānassa bhāvo <hi rend="bold">sabbhāvo,</hi> atthapaṭibhānapaṭisambhidāhi sampattiyā sabbhāvo tathā. ‘‘sambhava’’ntipi pāṭho, sambhavanaṃ <hi rend="bold">sambhavo,</hi> atthapaṭibhānapaṭisambhidāsampattīnaṃ sambhavo tathā. evaṃ itaratthāpi. <hi rend="bold">‘‘sotabbappabhedapaṭivedhadīpakenā’’</hi>ti etena pana ayaṃ suta-saddo evaṃ-saddasannidhānato, vakkhamānāpekkhāya vā sāmaññeneva vuttepi sotabbadhammavisesaṃ āmasatīti dasseti. ettha ca sotabbadhammasaṅkhātāya pāḷiyā nidassetabbānaṃ bhāsitatthapayojanatthānaṃ, tīsu ca ñāṇesu pavattañāṇassa nānappakārabhāvato tabbhāvapaṭivedhadīpakena evaṃ-saddena atthapaṭibhānapaṭisambhidāsampattisabbhāvadīpanaṃ yuttaṃ, sotabbadhammassa pana atthādhigamahetuto, taṃvasena ca tadavasesahetuppabhedassa gahitattā, niruttibhāvato ca sotabbappabhedadīpakena suta-saddena dhammaniruttipaṭisambhidāsampattisabbhāvadīpanaṃ yuttanti veditabbaṃ. tadevatthañhi ñāpetuṃ ‘‘asammohadīpakena, asammosadīpakenā’’ti ca avatvā tathā vuttanti.</p>

<p rend="bodytext">evaṃ asammohāsammosasaṅkhātassa dīpetabbassatthassa dīpakehi evaṃ-sadda suta-saddehi pakāsetabbamatthaṃ pakāsetvā idāni yonisomanasikārāvikkhepasaṅkhātassa dīpetabbassatthassa dīpakehipi tehi pakāsetabbamatthaṃ pakāsento <hi rend="bold">‘‘evanti cā’’</hi>tiādimāha. tattha hi <hi rend="bold">‘‘evanti…pe॰… bhāsamāno, sutanti idaṃ…pe॰… bhāsamāno’’</hi>ti ca iminā tehi saddehi pubbe dīpitaṃ yonisomanasikārāvikkhepasaṅkhātaṃ dīpetabbatthamāha, <hi rend="bold">‘‘ete mayā’’</hi>tiādīhi pana pakāsetabbatthaṃ <hi rend="bold">savanayogadīpaka</hi>nti ca avikkhepavasena savanayogassa sijjhanato tadeva sandhāyāha<pb ed="M" n="1.0162"/>. tathā hi <hi rend="bold">ācariyadhammapālattherena</hi> vuttaṃ ‘‘savanadhāraṇavacīparicariyā pariyattidhammānaṃ visesena sotāvadhāraṇapaṭibaddhāti te avikkhepadīpakena sutasaddena yojetvā’’ti (dī॰ ni॰ ṭī॰ 1.1). manodiṭṭhīhi pariyattidhammānaṃ anupekkhanasuppaṭivedhā visesato manasikārapaṭibaddhā, tasmā taddīpakavacaneneva ete mayā dhammā manasānupekkhitā diṭṭhiyā suppaṭividdhāti imamatthaṃ pakāsetīti vuttaṃ ‘‘evanti ca…pe॰… dīpetī’’ti tattha <hi rend="bold">dhammā</hi>ti pariyattidhammā. <hi rend="bold">manasānupekkhitā</hi>ti ‘‘idha sīlaṃ kathitaṃ, idha samādhi, idha paññā, ettakāva ettha <pb ed="V" n="1.0143"/> anusandhayo’’tiādibhedena manasā anupekkhitā. <hi rend="bold">diṭṭhiyā suppaṭividdhā</hi>ti nijjhānakkhantisaṅkhātāya, ñātapariññāsaṅkhātāya vā diṭṭhiyā tattha vuttarūpārūpadhamme ‘‘iti rūpaṃ, ettakaṃ rūpa’’ntiādinā suṭṭhu vavatthāpetvā paṭividdhā.</p>

<p rend="bodytext">savanadhāraṇavacīparicariyā ca pariyattidhammānaṃ visesena sotāvadhāraṇapaṭibaddhā, tasmā taddīpakavacaneneva bahū mayā dhammā sutā dhātā vacasā paricitāti imamatthaṃ pakāsetīti vuttaṃ <hi rend="bold">‘‘sutanti idaṃ…pe॰… dīpetī’’</hi>ti. tattha <hi rend="bold">sutā</hi>ti sotadvārānusārena viññātā. <hi rend="bold">dhātā</hi>ti suvaṇṇabhājane pakkhittasīhavasā viya manasi suppatiṭṭhitabhāvasādhanena upadhāritā. <hi rend="bold">vacasā paricitā</hi>ti paguṇatāsampādanena vācāya paricitā sajjhāyitā. idāni pakāsetabbatthadvayadīpakena yathāvuttasaddadvayena vibhāvetabbamatthaṃ vibhāvento <hi rend="bold">‘‘tadubhayenapī’’</hi>tiādimāha. tattha <hi rend="bold">tadubhayenā</hi>ti purimanaye, pacchimanaye ca yathāvuttassa pakāsetabbassatthassa pakāsakena tena dubbidhena saddena. <hi rend="bold">atthabyañjanapāripūriṃ dīpento</hi>ti ādarajananassa kāraṇavacanaṃ. tadeva kāraṇaṃ byatirekena vivarati, yuttiyā vā daḷhaṃ karoti <hi rend="bold">‘‘atthabyañjanaparipuṇṇañhī’’</hi>tiādinā. <hi rend="bold">asuṇanto</hi>ti cettha lakkhaṇe, hetumhi vā anta-saddo. <hi rend="bold">mahatā hitā</hi>ti mahantato hitasmā. <hi rend="bold">paribāhiro</hi>ti sabbato bhāgena bāhiro.</p>

<p rend="bodytext">etena pana vibhāvetabbatthadīpakena saddadvayena anubhāvetabbatthamanubhāvento <hi rend="bold">‘‘evaṃ me sutanti iminā’’</hi>tiādimāha. pubbe visuṃ visuṃ atthe yojitāyeva ete saddā idha ekassevānubhāvatthassa anubhāvakabhāvena gahitāti ñāpetuṃ <hi rend="bold">‘‘sakalenā’’</hi>ti vuttaṃ. kāmañca me-saddo imasmiṃ <pb ed="M" n="1.0163"/> ṭhāne pubbena yojito, tadapekkhānaṃ pana evaṃ-sadda suta-saddānaṃ sahacaraṇato, avinābhāvato ca tathā vuttanti daṭṭhabbaṃ. <hi rend="bold">tathāgatappavedita</hi>nti tathāgatena pakārato viditaṃ, bhāsitaṃ vā. <hi rend="bold">attano adahanto</hi>ti attani ‘‘mameda’’nti aṭṭhapento. bhummatthe cetaṃ sāmivacanaṃ. <hi rend="bold">asappurisabhūmi</hi>nti asappurisavisayaṃ, so ca atthato apakataññutāsaṅkhātā ‘‘idhekacco pāpabhikkhu tathāgatappaveditaṃ dhammavinayaṃ pariyāpuṇitvā attano dahatī’’ti (pārā॰ 195) evaṃ mahācoradīpakena bhagavatā vuttā anariyavohārāvatthā, tathā cāha <hi rend="bold">‘‘tathāgata…pe॰… adahanto’’</hi>ti. hutvāti cettha seso. tathā <hi rend="bold">sāvakattaṃ paṭijānanto</hi>ti sappurisabhūmiokkamanasarūpakathanaṃ. nanu ca ānandattherassa ‘‘mametaṃ vacana’’nti adhimānassa, mahākassapattherādīnañca tadāsaṅkāya abhāvato asappurisabhūmisamatikkamādivacanaṃ niratthakaṃ siyāti? nayidamevaṃ ‘‘evaṃ me suta’’nti vadantena ayampi attho anubhāvitoti atthasseva dassanato. tena hi anubhāvetabbamatthaṃyeva tathā dasseti, na pana ānandattherassa adhimānassa, mahākassapattherādīnañca <pb ed="V" n="1.0144"/> tadāsaṅkāya sambhavanti niṭṭhamettha gantabbaṃ. keci pana ‘‘devatānaṃ parivitakkāpekkhaṃ tathāvacanaṃ, tasmā edisī codanā anavakāsā’’ti vadanti. tasmiṃ kira samaye ekaccānaṃ devatānaṃ evaṃ cetaso parivitakko udapādi ‘‘bhagavā ca parinibbuto, ayañcāyasmā ānando desanākusalo, idāni dhammaṃ deseti, sakyakulappasuto tathāgatassa bhātā, cūḷapituputto ca, kiṃ nu kho so sayaṃ sacchikataṃ dhammaṃ deseti, udāhu bhagavatoyeva vacanaṃ yathāsuta’’nti, tesameva cetoparivitakkamaññāya tadabhipariharaṇatthaṃ asappurisabhūmisamatikkamanādiattho anubhāvitoti. sāyeva yathāvuttā anariyavohārāvatthā <hi rend="bold">asaddhammo,</hi> tadavatthānokkamanasaṅkhātā ca sāvakattapaṭijānanā <hi rend="bold">saddhammo.</hi> evaṃ sati pariyāyantarena purimatthameva dassetīti gahetabbaṃ. apica kuhanalapanādivasena pavatto akusalarāsi <hi rend="bold">asaddhammo,</hi> tabbirahitabhāvo ca <hi rend="bold">saddhammo.</hi> <hi rend="bold">‘‘kevala’’</hi>ntiādināpi vuttassevatthassa pariyāyantarena dassanaṃ, yathāvuttāya anariyavohārāvatthāya <hi rend="bold">parimoceti.</hi> sāvakattaṃ paṭijānanena <hi rend="bold">satthāraṃ apadisatī</hi>ti attho. apica satthukappādikiriyato <hi rend="bold">attānaṃ parimoceti</hi> takkiriyāsaṅkāya <pb ed="M" n="1.0164"/> sambhavato. ‘‘satthu bhagavatoyeva vacanaṃ mayāsuta’’nti satthāraṃ <hi rend="bold">apadisatī</hi>ti atthantaramanubhāvanaṃ hoti. <hi rend="bold">‘‘jinavacana’’</hi>ntiādipi pariyāyantaradassanaṃ, atthantaramanubhāvanameva vā. <hi rend="bold">appetī</hi>ti nidasseti. diṭṭhadhammikasamparāyikaparamatthesu yathārahaṃ satte netīti <hi rend="bold">netti,</hi> dhammoyeva netti tathā. vuttanayena cettha ubhayathā adhippāyo veditabbo.</p>

<p rend="bodytext">aparampi anubhāvetabbamatthamanubhāveti <hi rend="bold">‘‘apicā’’</hi>tiādinā. tattha <hi rend="bold">uppāditabhāvata</hi>nti desanāvasena pavattitabhāvaṃ. <hi rend="bold">purimavacanaṃ vivaranto</hi>ti bhagavatā desitavasena purimataraṃ saṃvijjamānaṃ bhagavatā vacanameva uttāniṃ karonto, idaṃ vacananti sambandho. catūhi vesārajjañāṇehi visāradassa, visāradahetubhūtacatuvesārajjañāṇasampannassa vā. dasañāṇabaladharassa. sammāsambuddhabhāvasaṅkhāte uttamaṭṭhāne ṭhitassa, usabhassa idanti vā atthena āsabhasaṅkhāte akampanasabhāvabhūte ṭhāne ṭhitassa. ‘‘evameva kho bhikkhave, yadā tathāgato loke uppajjati…pe॰… so dhammaṃ desetī’’tiādinā (a॰ ni॰ 4.33) <hi rend="bold">sīhopamasuttādīsu</hi> āgatena anekanayena sīhanādanadino. sabbasattesu, sabbasattānaṃ vā uttamassa. na cettha niddhāraṇalakkhaṇābhāvato niddhāraṇavasena samāso. sabbattha hi sakkataganthesu, sāsanaganthesu ca evameva vuttaṃ. dhammena sattānamissarassa. dhammasseva issarassa taduppādanavasenātipi vadanti. sesapadadvayaṃ tassevatthassa pariyāyantaradīpanaṃ. dhammena lokassa padīpamiva bhūtassa, taduppādakabhāvena vā dhammasaṅkhātapadīpasampannassa. ‘‘dhammakāyoti bhikkhave, tathāgatassetaṃ adhivacana’’nti (dī॰ ni॰ 3.118) hi vuttaṃ. dhammena lokapaṭisaraṇabhūtassa, dhammasaṅkhātena <pb ed="V" n="1.0145"/> vā paṭisaraṇena sampannassa. ‘‘yaṃnūnāhaṃ…pe॰… tameva dhammaṃ sakkatvā garuṃ katvā mānetvā pūjetvā upanissāya vihareyya’’nti (a॰ ni॰ 4.21; saṃ॰ ni॰ 1.173) hi vuttaṃ. saddhindriyādisaddhammasaṅkhātassa varacakkassa pavattino, saddhammānametassa vā āṇācakkavarassa pavattino sammāsambuddhassa tassa bhagavato idaṃ vacanaṃ sammukhāva mayā paṭiggahitanti yojetabbaṃ. <hi rend="bold">byañjane</hi>ti padasamudāyabhūte vākye. <hi rend="bold">kaṅkhā vā vimati vā</hi>ti ettha daḷhataraṃ niviṭṭhā vicikicchā <hi rend="bold">kaṅkhā.</hi> nātisaṃsappanaṃ matibhedamattaṃ <hi rend="bold">vimati. sammukhā paṭiggahitamidaṃ mayā</hi>ti tathā akattabbabhāvakāraṇavacanaṃ. <hi rend="bold">attanā</hi> <hi rend="bold">uppāditabhāvaṃ appaṭijānanto purimavacanaṃ <pb ed="M" n="1.0165"/> vivaranto</hi>ti pana assaddhiyavināsanassa, saddhāsampadamuppādanassa ca kāraṇavacanaṃ. <hi rend="bold">‘‘teneta’’</hi>ntiādinā yathāvuttamevatthaṃ udānavasena dasseti.</p>

<p rend="bodytext"><hi rend="bold">‘‘evaṃ me suta’’</hi>nti evaṃ vadanto gotamagottassa sammāsambuddhassa sāvako, gotamagottasambandho vā sāvako āyasmā ānando bhagavatā bhāsitabhāvassa, sammukhā paṭiggahitabhāvassa ca sūcanato, tathāsūcaneneva ca khalitadunniruttādigahaṇadosābhāvassa sijjhanato sāsane assaddhaṃ vināsayati, saddhaṃ vaḍḍhetīti attho. ettha ca pañcamādayo tisso atthayojanā ākārādiatthesu aggahitavisesameva evaṃ-saddaṃ gahetvā dassitā, tato parā tisso ākāratthameva evaṃ-saddaṃ gahetvā vibhāvitā, pacchimā pana tisso yathākkamaṃ ākāratthaṃ, nidassanatthaṃ, avadhāraṇatthañca evaṃ-saddaṃ gahetvā yojitāti daṭṭhabbaṃ. honti cettha –</p>

<p rend="gatha1">‘‘dassanaṃ dīpanañcāpi, pakāsanaṃ vibhāvanaṃ.</p>

<p rend="gathalast">anubhāvanamiccattho, kiriyāyogena pañcadhā..</p>

<p rend="gatha1">dassito paramparāya, siddho nekatthavuttiyā.</p>

<p rend="gathalast">evaṃ me sutamiccettha, padattaye nayaññunā’’ti..</p>

<p rend="bodytext">eka-saddo pana aññaseṭṭhāsahāyasaṅkhyādīsu dissati. tathā hesa ‘‘sassato attā ca loko ca, idameva saccaṃ moghamaññanti ittheke abhivadantī’’tiādīsu (ma॰ ni॰ 3.27) aññatthe dissati, ‘‘cetaso ekodibhāva’’ntiādīsu (dī॰ ni॰ 1.228; pārā॰ 11) seṭṭhe, ‘‘ekovūpakaṭṭho’’tiādīsu (dī॰ ni॰ 1.405; dī॰ ni॰ 2.215; ma॰ ni॰ 1.80; saṃ॰ ni॰ 3.63; vibha॰ 4.445) asahāye, ‘‘ekova kho bhikkhave, khaṇo ca samayo ca brahmacariyavāsāyā’’tiādīsu (a॰ ni॰ 8.29) saṅkhyāyaṃ, idhāpi saṅkhyāyamevāti <pb ed="V" n="1.0146"/> dassento āha <hi rend="bold">‘‘ekanti gaṇanaparicchedaniddeso’’</hi>ti (itivu॰ aṭṭha॰ 1; dī॰ ni॰ ṭī॰ 1.paribbājakakathāvaṇṇanā) ekoyevesa samayo, na dve vā tayo vāti ūnādhikābhāvena gaṇanassa paricchedaniddeso ekanti ayaṃ saddoti attho, tena kassa paricchindananti anuyoge sati <pb ed="M" n="1.0166"/> ‘‘samaya’’nti vuttanti dassento āha <hi rend="bold">‘‘samayanti paricchinnaniddeso’’</hi>ti. evaṃ paricchedaparicchinnavasena vuttepi ‘‘ayaṃ nāma samayo’’ti sarūpato aniyamitattā aniyamitavacanamevāti dasseti <hi rend="bold">‘‘ekaṃ…pe॰…. dīpana’’</hi>nti iminā.</p>

<p rend="bodytext">idāni samayasaddassa anekatthavuttitaṃ atthuddhāravasena dassetvā idhādhippetamatthaṃ niyamento <hi rend="bold">‘‘tatthā’’</hi>tiādimāha. <hi rend="bold">tatthā</hi>ti tasmiṃ ‘‘ekaṃ samaya’’nti padadvaye, samabhiniviṭṭho samaya saddoti sambandho. na pana dissatīti tesvekasmiṃyeva atthe idha pavattanato. <hi rend="bold">samavāye</hi>ti paccayasāmaggiyaṃ, kāraṇasamavāyeti attho. <hi rend="bold">khaṇe</hi>ti okāse. <hi rend="bold">hetudiṭṭhīsū</hi>ti hetumhi ceva laddhiyañca. <hi rend="bold">assā</hi>ti samayasaddassa. <hi rend="bold">kālañca samayañca upādāyā</hi>ti ettha <hi rend="bold">kālo</hi> nāma upasaṅkamanassa yuttakālo. <hi rend="bold">samayo</hi> nāma tasseva paccayasāmaggī, atthato pana tadanurūpasarīrabalañceva tappaccayaparissayābhāvo ca. <hi rend="bold">upādānaṃ</hi> nāma ñāṇena tesaṃ gahaṇaṃ, tasmā yathāvuttaṃ kālañca samayañca paññāya gahetvā upadhāretvāti attho. idaṃ vuttaṃ hoti – sace amhākaṃ sve gamanassa yuttakālo bhavissati, kāye balamattā ca pharissati, gamanapaccayā ca añño aphāsuvihāro na bhavissati, athetaṃ kālañca gamanakāraṇasamavāyasaṅkhātaṃ samayañca upadhāretvā appeva nāma svepi āgaccheyyāmāti. <hi rend="bold">khaṇo</hi>ti okāso. tathāgatuppādādiko hi maggabrahmacariyassa okāso tappaccayapaṭilābhahetuttā. khaṇo eva ca samayo. yo ‘‘khaṇo’’ti ca ‘‘samayo’’ti ca vuccati, so ekovāti adhippāyo. diyaḍḍho māso seso gimhānaṃ <hi rend="bold">uṇhasamayo.</hi> vassānassa paṭhamo māso <hi rend="bold">pariḷāhasamayo. mahāsamayo</hi>ti mahāsamūho. samāso vā esa, byāso vā. pavuṭṭhaṃ vanaṃ <hi rend="bold">pavanaṃ,</hi> tasmiṃ, kapilavatthusāmante mahāvanasaṅkhāte vanasaṇḍeti attho. <hi rend="bold">samayopi kho</hi>ti ettha <hi rend="bold">samayo</hi>ti sikkhāpadapūraṇassa hetu. <hi rend="bold">bhaddālī</hi>ti tassa bhikkhussa nāmaṃ. idaṃ vuttaṃ hoti – tayā bhaddāli paṭivijjhitabbayuttakaṃ ekaṃ kāraṇaṃ atthi, tampi te na paṭividdhaṃ na sallakkhitanti. kiṃ taṃ kāraṇanti āha <hi rend="bold">‘‘bhagavāpi kho’’</hi>tiādi.</p>

<p rend="bodytext"><hi rend="bold">‘‘uggahamāno’’</hi>tiādīsu <hi rend="bold">māno</hi>ti tassa paribbājakassa pakatināmaṃ, kiñci kiñci pana sippaṃ uggahetuṃ samatthatāya ‘‘uggahamāno’’ti naṃ <pb ed="M" n="1.0167"/> sañjānanti, tasmā <hi rend="bold">‘‘uggahamāno’’</hi>ti vuccati. samaṇamuṇḍikassa putto <hi rend="bold">samaṇamuṇḍikāputto.</hi> so kira devadattassa upaṭṭhāko. samayaṃ diṭṭhiṃ <pb ed="V" n="1.0147"/> pakārena vadanti etthāti <hi rend="bold">samayappavādako,</hi> tasmiṃ, diṭṭhippavādaketi attho. tasmiṃ kira ṭhāne caṅkītārukkhapokkharasātippabhūtayo brāhmaṇā, nigaṇṭhācelakaparibbājakādayo ca pabbajitā sannipatitvā attano attano samayaṃ pakārena vadanti kathenti dīpenti, tasmā so ārāmo ‘‘samayappavādako’’ti vuccati. sveva tindukācīrasaṅkhātāya timbarūsakarukkhapantiyā parikkhittattā <hi rend="bold">‘‘tindukācīro’’</hi>ti vuccati. ekā sālā etthāti <hi rend="bold">ekasālako.</hi> yasmā panettha paṭhamaṃ ekā sālā ahosi, pacchā pana mahāpuññaṃ poṭṭhapādaparibbājakaṃ nissāya bahū sālā katā, tasmā tameva paṭhamaṃ kataṃ ekaṃ sālaṃ upādāya laddhapubbanāmavasena ‘‘ekasālako’’ti vuccati. mallikāya nāma pasenadirañño deviyā uyyānabhūto so pupphaphalasacchanno ārāmo, tena vuttaṃ <hi rend="bold">‘‘mallikāya ārāme’’</hi>ti. <hi rend="bold">paṭivasatī</hi>ti tasmiṃ phāsutāya vasati.</p>

<p rend="bodytext"><hi rend="bold">diṭṭhe dhamme</hi>ti paccakkhe attabhāve. <hi rend="bold">attho</hi>ti vuḍḍhi. kammakilesavasena samparetabbato sammā pāpuṇitabbato <hi rend="bold">samparāyo,</hi> paraloko, tattha niyutto samparāyiko, paralokattho. <hi rend="bold">atthābhisamayā</hi>ti yathāvuttaubhayatthasaṅkhātahitapaṭilābhā. samparāyikopi hi attho kāraṇassa nipphannattā paṭiladdho nāma hotīti taṃ atthadvayamekato katvā ‘‘atthābhisamayā’’ti vuttaṃ. dhiyā paññāya taṃtadatthe rāti gaṇhāti, dhī vā paññā etassatthīti <hi rend="bold">dhīro. paṇḍā</hi> vuccati paññā. sā hi sukhumesupi atthesu paḍati gacchati, dukkhādīnaṃ vā pīḷanādiākāraṃ jānātīti <hi rend="bold">paṇḍā. </hi> tāya ito gatoti <hi rend="bold">paṇḍito.</hi> atha vā itā sañjātā paṇḍā etassa, paḍati vā ñāṇagatiyā gacchatīti <hi rend="bold">paṇḍito. sammā mānābhisamayā</hi>ti mānassa sammā pahānena. <hi rend="bold">sammā</hi>ti cettha aggamaggañāṇena samucchedappahānaṃ vuttaṃ. <hi rend="bold">anta</hi>nti avasānaṃ. <hi rend="bold">pīḷanaṃ</hi> taṃsamaṅgino hiṃsanaṃ avipphāritākaraṇaṃ. tadeva attho tathā ttha-kārassa ṭṭha-kāraṃ katvā. samecca paccayehi katabhāvo <hi rend="bold">saṅkhataṭṭho.</hi> dukkhadukkhatādivasena santāpanaṃ paridahanaṃ <hi rend="bold">santāpaṭṭho.</hi> jarāya, maraṇena cāti dvidhā vipariṇāmetabbo <hi rend="bold">vipariṇāmaṭṭho</hi><pb ed="M" n="1.0168"/>. abhisametabbo paṭivijjhitabbo <hi rend="bold">abhisamayaṭṭho,</hi> pīḷanādīniyeva. tāni hi abhisametabbabhāvena ekībhāvamupanetvā ‘‘abhisamayaṭṭho’’ti vuttāni. abhisamayassa vā paṭivedhassa attho gocaro abhisamayaṭṭhoti tāniyeva tabbisaya-bhāvūpagamana-sāmaññato ekattena vuttāni. ettha ca upasaggānaṃ jotakamattattā tassa tassa atthassa vācako samayasaddo evāti samayasaddassa atthuddhārepi saupasaggo abhisamayo vutto.</p>

<p rend="bodytext">tesu pana atthesu ayaṃ vacanattho – sahakārīkāraṇavasena sannijjhaṃ sameti samavetīti <hi rend="bold">samayo,</hi> samavāyo. sameti samāgacchati maggabrahmacariyamettha tadādhārapuggalavasenāti <hi rend="bold">samayo,</hi> khaṇo. samenti ettha, etena vā saṃgacchanti dhammā, sattā vā sahajātādīhi, uppādādīhi cāti <pb ed="V" n="1.0148"/> <hi rend="bold">samayo,</hi> kālo. dhammappavattimattatāya hi atthato abhūtopi kālo dhammappavattiyā adhikaraṇaṃ, karaṇaṃ viya ca parikappanāmattasiddhena rūpena voharīyati. samaṃ, sammā vā avayavānaṃ ayanaṃ pavatti avaṭṭhānanti <hi rend="bold">samayo,</hi> samūho yathā ‘‘samudāyo’’ti. avayavānaṃ sahāvaṭṭhānameva hi samūho, na pana avayavavinimutto samūho nāma koci paramatthato atthi. paccayantarasamāgame eti phalaṃ uppajjati, pavattati vā etasmāti <hi rend="bold">samayo,</hi> hetu yathā ‘‘samudayo’’ti. so hi paccayantarasamāgamaneneva attano phalaṃ uppādaṭṭhitisamaṅgībhāvaṃ karoti. sameti saṃyojanabhāvato sambandho hutvā eti attano visaye pavattati, daḷhaggaṇabhāvato vā taṃsaññuttā sattā ayanti etena yathābhinivesaṃ pavattantīti <hi rend="bold">samayo,</hi> diṭṭhi. diṭṭhisaṃyojanena hi sattā ativiya bajjhanti. samiti saṅgati samodhānaṃ <hi rend="bold">samayo,</hi> paṭilābho. samassa nirodhassa yānaṃ pāpuṇanaṃ, sammā vā yānaṃ apagamo appavatti <hi rend="bold">samayo,</hi> pahānaṃ. abhimukhaṃ ñāṇena sammā etabbo abhigantabboti <hi rend="bold">abhisamayo,</hi> dhammānaṃ aviparīto sabhāvo. abhimukhabhāvena taṃ taṃ sabhāvaṃ sammā eti gacchati bujjhatīti <hi rend="bold">abhisamayo,</hi> dhammānaṃ yathābhūtasabhāvāvabodho.</p>

<p rend="bodytext">nanu ca atthamattaṃ yathādhippetaṃ pati saddā abhinivisantīti na ekena saddena aneke atthā abhidhīyanti, atha kasmā idha samayasaddassa anekadhā attho vuttoti? saccametaṃ saddavisese apekkhite saddavisese <pb ed="M" n="1.0169"/> hi apekkhite na ekena saddena anekatthābhidhānaṃ sambhavati. na hi yo kālādiattho samaya-saddo, soyeva samūhādiatthaṃ vadati. ettha pana tesaṃ tesamatthānaṃ samayasaddavacanīyatāsāmaññamupādāya anekatthatā samaya-saddassa vuttāti. evaṃ sabbattha atthuddhāre. hoti cettha –</p>

<p rend="gatha1">‘‘sāmaññavacanīyataṃ, upādāya anekadhā.</p>

<p rend="gathalast">atthaṃ vade na hi saddo, eko nekatthako siyā’’ti..</p>

<p rend="bodytext">samavāyādiatthānaṃ idha asambhavato, kālasseva ca apadisitabbattā <hi rend="bold">‘‘idha panassa kālo attho’’</hi>ti vuttaṃ. desadesakādīnaṃ viya hi kālassa nidānabhāvena adhippetattā sopi idha apadisīyati. ‘iminā kīdisaṃ kālaṃ dīpetīti āha <hi rend="bold">‘‘tenā’’</hi>tiādi. <hi rend="bold">tenā</hi>ti kālatthena samaya-saddena. aḍḍhamāso pakkhavasena vutto, pubbaṇhādiko divasabhāgavasena, paṭhamayāmādiko pahāravasena. <hi rend="bold">ādi</hi>-saddena khaṇalayādayo saṅgahitā, aniyamitavasena <hi rend="bold">ekaṃ kālaṃ dīpetī</hi>ti attho.</p>

<p rend="bodytext">kasmā <pb ed="V" n="1.0149"/> panettha aniyamitavasena kālo niddiṭṭho, na utusaṃvaccharādinā niyamitavasenāti āha <hi rend="bold">‘‘tattha kiñcāpī’’</hi>tiādi. kiñcāpi paññāya viditaṃ suvavatthāpitaṃ, tathāpīti sambandho. vacasā <hi rend="bold">dhāretuṃ vā</hi> sayaṃ <hi rend="bold">uddisituṃ vā</hi> parena <hi rend="bold">uddisāpetuṃ vā na sakkā</hi> nānappakārabhāvato <hi rend="bold">bahu ca vattabbaṃ hoti</hi> yāva kālappabhedo, tāva vattabbattā. <hi rend="bold">‘‘ekaṃ samaya’’</hi>nti vutte pana na so kālappabhedo atthi, yo etthānantogadho siyāti dasseti <hi rend="bold">‘‘ekeneva padena tamatthaṃ samodhānetvā’’</hi>ti iminā. evaṃ lokiyasammatakālavasena samayatthaṃ dassetvā idāni sāsane pākaṭakālavasena samayatthaṃ dassetuṃ <hi rend="bold">‘‘ye vā ime’’</hi>tiādi vuttaṃ. apica utusaṃvaccharādivasena niyamaṃ akatvā samayasaddassa vacane ayampi guṇo laddhoyevāti dassento <hi rend="bold">‘‘ye vā ime’’</hi>tiādimāha. sāmaññajotanā hi visese avatiṭṭhati tassā visesaparihāravisayattā. tattha ye ime samayāti sambandho. bhagavato mātukucchiokkamanakālo cettha <hi rend="bold">gabbhokkantisamayo.</hi> cattāri nimittāni passitvā saṃvejanakālo <hi rend="bold">saṃvegasamayo.</hi> chabbassāni sambodhisamadhigamāya cariyakālo <pb ed="M" n="1.0170"/> <hi rend="bold">dukkarakārikasamayo.</hi> devasikaṃ jhānaphalasamāpattīhi vītināmanakālo <hi rend="bold">diṭṭhadhammasukhavihārasamayo,</hi> visesato pana sattasattāhāni jhānasamāpattivaḷañjanakālo. pañcacattālīsavassāni taṃtaṃdhammadesanākālo <hi rend="bold">desanāsamayo. ādi</hi>-saddena yamakapāṭihāriyasamayādayo saṅgaṇhāti. <hi rend="bold">pakāsā</hi>ti dasasahassilokadhātupakampanaobhāsapātubhāvādīhi pākaṭā. ‘‘ekaṃ samaya’’nti vutte tadaññepi samayā santīti atthāpattito tesu samayesu idha desanāsamayasaṅkhāto samayaviseso ‘‘ekaṃ samaya’’nti vuttoti dīpetīti adhippāyo.</p>

<p rend="bodytext">yathāvuttappabhedesuyeva samayesu ekadesaṃ pakārantarehi saṅgahetvā dassetuṃ <hi rend="bold">‘‘yo cāya’’</hi>ntiādi vuttaṃ. tattha hi ñāṇakiccasamayo, attahitapaṭipattisamayo ca <hi rend="bold">abhisambodhisamayoyeva.</hi> ariyatuṇhībhāvasamayo <hi rend="bold">diṭṭhadhammasukhavihārasamayo.</hi> karuṇākiccaparahitapaṭipattidhammikathāsamayo <hi rend="bold">desanāsamayo,</hi> tasmā tesu vuttappabhedesu samayesu ekadesova pakārantarena dassitoti daṭṭhabbaṃ. ‘‘sannipatitānaṃ vo bhikkhave dvayaṃ karaṇīyaṃ dhammī kathā vā ariyo vā tuṇhībhāvo’’ti (udā॰ 12) vuttasamaye sandhāya <hi rend="bold">‘‘sannipatitānaṃ karaṇīyadvayasamayesū’’</hi>ti vuttaṃ. <hi rend="bold">tesupi samayesū</hi>ti karuṇākiccaparahitapaṭipattidhammikathādesanāsamayesupi. aññataraṃ samayaṃ sandhāya ‘‘ekaṃ samaya’’nti vuttaṃ atthato abhedattā.</p>

<p rend="bodytext">aññattha viya bhummavacanena ca karaṇavacanena ca niddesamakatvā idha upayogavacanena niddesapayojanaṃ niddhāretukāmo parammukhena codanaṃ samuṭṭhapeti <hi rend="bold">‘‘kasmā panetthā’’</hi>tiādinā. <hi rend="bold">etthā</hi>ti <pb ed="V" n="1.0150"/>‘‘ekaṃ samaya’’nti imasmiṃ pade, karaṇavacanena niddeso kato yathāti sambandho. bhavanti etthāti <hi rend="bold">bhummaṃ,</hi> okāso, tattha pavattaṃ vacanaṃ vibhatti <hi rend="bold">bhummavacanaṃ.</hi> karoti kiriyamabhinipphādebhi etenāti <hi rend="bold">karaṇaṃ,</hi> kiriyānipphattikāraṇaṃ. upayujjitabbo kiriyāyāti <hi rend="bold">upayogo,</hi> kammaṃ, tattha vacanaṃ tathā. <hi rend="bold">‘‘tatthā’’</hi>tiādinā yathāvuttacodanaṃ pariharati. <hi rend="bold">tatthā</hi>ti tesu abhidhammatadaññasuttapadavinayesu. <hi rend="bold">tathā</hi>ti bhummavacanakaraṇavacanehi atthasambhavato cāti yojetabbaṃ, adhikaraṇabhāvenabhāvalakkhaṇatthānaṃ, hetukaraṇatthānañca <pb ed="M" n="1.0171"/> sambhavatoti attho. <hi rend="bold">idhā</hi>ti idhasmiṃ suttapade. <hi rend="bold">aññathā</hi>ti upayogavacanena. <hi rend="bold">atthasambhavato</hi>ti accantasaṃyogatthassa sambhavato.</p>

<p rend="bodytext"><hi rend="bold">‘‘tattha hī’’</hi>tiādi tabbivaraṇaṃ. <hi rend="bold">ito</hi>ti ‘‘ekaṃ samaya’’nti suttapadato. <hi rend="bold">adhikaraṇattho</hi>ti ādhārattho. bhavanaṃ <hi rend="bold">bhāvo,</hi> kiriyā, kiriyāya kiriyantaralakkhaṇaṃ <hi rend="bold">bhāvenabhāvalakkhaṇaṃ,</hi> tadevattho tathā. kena samayatthena idaṃ atthadvayaṃ sambhavatīti anuyoge sati tadatthadvayasambhavānurūpena samayatthena, taṃ daḷhaṃ karonto <hi rend="bold">‘‘adhikaraṇañhī’’</hi>tiādimāha. padatthatoyeva hi yathāvuttamatthadvayaṃ siddhaṃ, vibhatti pana jotakamattā. tattha kālasaṅkhāto, kālasaddassa vā attho yassāti <hi rend="bold">kālattho. </hi> samūhasaṅkhāto, ‘samūhasaddassa vā attho yassāti <hi rend="bold">samūhattho,</hi> ko so? samayo. idaṃ vuttaṃ hoti – kālattho, samūhattho ca samayo tattha abhidhamme vuttānaṃ phassādidhammānaṃ adhikaraṇaṃ ādhāroti, yasmiṃ kāle, dhammapuñje vā kāmāvacaraṃ kusalaṃ cittaṃ uppannaṃ hoti, tasmiṃyeva kāle, dhammapuñje vā phassādayopi hontīti ayañhi tattha attho. nanu cāyaṃ upādāpaññattimatto kālo, vohāramatto ca samūho, so kathaṃ adhikaraṇaṃ siyā tattha vuttadhammānanti? nāyaṃ doso. yathā hi kālo sayaṃ paramatthato avijjamānopi sabhāvadhammaparicchinnattā ādhārabhāvena paññāto, sabhāvadhammaparicchinno ca taṅkhaṇappavattānaṃ tato pubbe, parato ca abhāvato ‘‘pubbaṇhejāto, sāyanhe āgacchatī’’tiādīsu, samūho ca avayavavinimutto visuṃ avijjamānopi kappanāmattasiddhattā avayavānaṃ ādhārabhāvena paññāpīyati ‘‘rukkhe sākhā, yavarāsiyaṃ pattasambhūto’’tiādīsu, evamidhāpi sabhāvadhammaparicchinnattā, kappanāmattasiddhattā ca tadubhayaṃ tattha vuttadhammānaṃ adhikaraṇabhāvena paññāpīyatīti.</p>

<p rend="bodytext"><hi rend="bold">‘‘khaṇasamavāyahetusaṅkhātassā’’</hi>tiādi bhāvenabhāvalakkhaṇatthasambhavadassanaṃ. tattha <hi rend="bold">khaṇo</hi> nāma aṭṭhakkhaṇavinimutto navamo buddhuppādakkhaṇo, yāni vā panetāni ‘‘cattārimāni bhikkhave, cakkāni, yehi <pb ed="M" n="1.0172"/> samannāgatānaṃ devamussānaṃ catucakkaṃ pavattatī’’ti (a॰ ni॰ 4.31) ettha <pb ed="V" n="1.0151"/> patirūpadesavāso sappurisūpanissayo attasammāpaṇīdhi pubbekatapuññatāti cattāri cakkāni vuttāni, tāni ekajjhaṃ katvā okāsaṭṭhena ‘‘khaṇo’’ti veditabbāni. tāni hi kusaluppattiyā okāsabhūtāni. <hi rend="bold">samavāyo</hi> nāma ‘‘cakkhuñca paṭicca rūpe ca uppajjati cakkhuviññāṇa’’ntiādinā (ma॰ ni॰ 1.204; 3.421, 425, 426; saṃ॰ ni॰ 2.43, 44; saṃ॰ ni॰ 3.60; kathā॰ 465, 467) niddiṭṭhā cakkhuviññāṇādisādhāraṇaphalanipphādakattena saṇṭhitā cakkhurūpādipaccayasāmaggī. cakkhurūpādīnañhi cakkhuviññāṇādi sādhāraṇaphalaṃ. <hi rend="bold">hetu</hi> nāma yonisomanasikārādijanakahetu. yathāvuttassa khaṇasaṅkhātassa, samavāyasaṅkhātassa, hetusaṅkhātassa ca samayassa sattāsaṅkhātena bhāvena tesaṃ phassādīnaṃ dhammānaṃ sattāsaṅkhāto bhāvo lakkhīyati viññāyatīti attho. idaṃ vuttaṃ hoti – yathā ‘‘gāvīsu duyhamānāsu gato, duddhāsu āgato’’ti ettha dohanakiriyāya gamanakiriyā lakkhīyati, evamidhāpi yathāvuttassa samayassa sattākiriyāya cittassa uppādakiriyā, phassādīnaṃ bhavanakiriyā ca lakkhīyatīti. nanu cettha sattākiriyā avijjamānāva, kathaṃ tāya lakkhīyatīti? saccaṃ, tathāpi ‘‘yasmiṃ samaye’’ti ca vutte satīti ayamattho viññāyamāno evahoti aññakiriyāsambandhābhāve padatthassa sattāvirahābhāvato, tasmā atthato gamyamānāya tāya sattākiriyāya lakkhīyatīti. ayañhi tattha attho – yasmiṃ yathāvutte khaṇe, paccayasamavāye, hetumhi vā sati kāmāvacaraṃ kusalaṃ cittaṃ uppannaṃ hoti, tasmiṃyeva khaṇe, paccayasamavāye, hetumhi vā sati phassādayopi hontīti. ayaṃ pana attho abhidhammeyeva (aṭṭhasā॰ kāmāvacarakusalapadabhājanīye) nidassanavasena vutto, yathārahamesa nayo aññesupi suttapadesūti. <hi rend="bold">tasmā</hi>ti adhikaraṇatthassa, bhāvenabhāvalakkhaṇatthassa ca sambhavato. <hi rend="bold">tadatthajotanattha</hi>nti tadubhayatthassa samayasaddatthabhāvena vijjamānasseva bhummavacanavasena dīpanatthaṃ. vibhattiyo hi padīpo viya vatthuno vijjamānasseva atthassa jotakāti, ayamattho saddasatthesu pākaṭoyeva.</p>

<p rend="bodytext"><hi rend="bold">hetuattho, karaṇattho ca sambhavatī</hi>ti ‘‘annena vasati, vijjāya vasatī’’tiādīsu viya hetuattho, ‘‘pharasunā chindati, kudālena khaṇatī’’tiādīsu <pb ed="M" n="1.0173"/> viya karaṇattho ca sambhavati. kathaṃ pana sambhavatīti āha <hi rend="bold">‘‘yo hi so’’</hi>tiādi. <hi rend="bold">vinaye</hi> (pārā॰ 20) āgatasikkhāpadapaññattiyācanavatthuvasena theraṃ mariyādaṃ katvā <hi rend="bold">‘‘sāriputtādīhipi duviññeyyo’’</hi>ti vuttaṃ. <hi rend="bold">tena samayena hetubhūtena karaṇabhūtenā</hi>ti ettha pana taṃtaṃvatthuvītikkamova sikkhāpadapaññattiyā hetu ceva karaṇañca. tathā hi yadā bhagavā sikkhāpadapaññattiyā paṭhamameva tesaṃ tesaṃ tattha tattha sikkhāpadapaññattihetubhūtaṃ taṃ taṃ vītikkamaṃ apekkhamāno viharati<pb ed="V" n="1.0152"/>, tadā taṃ taṃ vītikkamaṃ apekkhitvā tadatthaṃ vasatīti siddho vatthuvītikkamassa sikkhāpadapaññattihetubhāvo ‘‘annenavasatī’’tiādīsu annamapekkhitvā tadatthaṃ vasatītiādinā kāraṇena annādīnaṃ hetubhāvo viya. sikkhāpadapaññattikāle pana teneva pubbasiddhena vītikkamena sikkhāpadaṃ paññapeti, tasmā sikkhāpadapaññattiyā sādhakatamattā karaṇabhāvopi vītikkamasseva siddho ‘‘asinā chindatī’’tiādīsu asinā chindanakiriyaṃ sādhetītiādinā kāraṇena asiādīnaṃ karaṇabhāvo viya. evaṃ santepi vītikkamaṃ apekkhamāno teneva saddhiṃ tannissitampi kālaṃ apekkhitvā viharatīti kālassāpi idha hetubhāvo vutto, sikkhāpadaṃ paññapento ca taṃ taṃ vītikkamakālaṃ anatikkamitvā teneva kālena sikkhāpadaṃ paññapetīti vītikkamanissayassa kālassāpi karaṇabhāvo vutto, tasmā iminā pariyāyena kālassāpi hetubhāvo, karaṇabhāvo ca labbhatīti vuttaṃ ‘‘tena samayena hetubhūtena karaṇabhūtenā’’ti, nippariyāyena pana vītikkamoyeva hetubhūto, karaṇabhūto ca. so hi vītikkamakkhaṇe hetu hutvā pacchā sikkhāpadapaññāpanakkhaṇe karaṇampi hotīti. <hi rend="bold">sikkhāpadāni paññāpayanto</hi>ti vītikkamaṃ pucchitvā bhikkhusaṅghaṃ sannipātāpetvā otiṇṇavatthuṃ taṃ puggalaṃ paṭipucchitvā, vigarahitvā ca taṃ taṃ vatthuotiṇṇakālaṃ anatikkamitvā teneva kālena karaṇabhūtena sikkhāpadāni paññapento. <hi rend="bold">sikkhāpadapaññattihetuñca apekkhamāno</hi>ti tatiyapārājikādīsu (pārā॰ 162) viya sikkhāpadapaññattiyā hetubhūtaṃ taṃ taṃ vatthuvītikkamasamayaṃ apekkhamāno tena samayena hetubhūtena bhagavā tattha tattha vihāsīti attho.</p>

<p rend="bodytext">‘‘sikkhāpadāni <pb ed="M" n="1.0174"/> paññāpayanto, sikkhāpadapaññattihetuñca apekkhamāno’’ti idaṃ yathākkamaṃ karaṇabhāvassa, hetubhāvassa ca samatthanavacanaṃ, tasmā tadanurūpaṃ ‘‘tenasamayena karaṇabhūtena hetubhūtenā’’ti evaṃ vattabbepi paṭhamaṃ ‘‘hetubhūtenā’’ti uppaṭipāṭivacanaṃ tattha hetubhāvassa sātisayamadhippetattā vuttanti veditabbaṃ. ‘‘bhagavā hi verañjāyaṃ viharanto dhammasenāpatittherassa sikkhāpadapaññattiyācanahetubhūtaṃ parivitakkasamayaṃ apekkhamāno tena samayena hetubhūtena vihāsī’’ti tīsupi kira <hi rend="bold">gaṇṭhipadesu</hi> vuttaṃ. ‘‘kiṃ panettha yutticintāya, ācariyassa idha kamavacanicchā natthīti evametaṃ gahetabbaṃ – aññāsupi hi aṭṭhakathāsu ayameva anukkamo vutto, na ca tāsu ‘tena samayena verañjāyaṃ viharatī’ti vinayapāḷipade hetuatthasseva sātisayaṃ adhippetabhāvadīpanatthaṃ vutto avisayattā, sikkhāpadāni paññāpayanto hetubhūtena, karaṇabhūtena ca samayena vihāsi, sikkhāpadapaññattihetuñca apekkhamāno hetubhūtena samayena vihāsīti evamettha yathālābhaṃ sambandhabhāvato evaṃ vutto’’tipi vadanti. <hi rend="bold">tasmā</hi>ti <pb ed="V" n="1.0153"/> yathāvuttassa duvidhassāpi atthassa sambhavato. <hi rend="bold">tadatthajotanattha</hi>nti vuttanayena karaṇavacanena tadubhayatthassa jotanatthaṃ. <hi rend="bold">tatthā</hi>ti tasmiṃ vinaye. ettha ca sikkhāpadapaññattiyā eva vītikkamasamayassa sādhakatamattā tassa karaṇabhāve ‘‘sikkhāpadāni paññāpayanto’’ti ajjhāharitapadena sambandho, hetubhāve pana tadapekkhanamattattā ‘‘viharatī’’ti padenevāti daṭṭhabbaṃ. tathāyeva hi vuttaṃ ‘‘tena samayena hetubhūtena, karaṇabhūtena ca sikkhāpadāni paññāpayanto, sikkhāpadapaññattihetuñca apekkhamāno bhagavā tattha tattha vihāsī’’ti. karaṇañhi kiriyatthaṃ, na hetu viya kiriyākāraṇaṃ. hetu pana kiriyākāraṇaṃ, na karaṇaṃ viya kiriyatthoti.</p>

<p rend="bodytext"><hi rend="bold">‘‘idha panā’’</hi>tiādinā upayogavacanassa accantasaṃyogatthasambhavadassanaṃ, accantameva dabbaguṇakiriyāhi saṃyogo <hi rend="bold">accantasaṃyogo,</hi> nirantarameva tehi saṃyuttabhāvoti vuttaṃ hoti. soyevattho tathā. <hi rend="bold">evaṃjātike</hi>ti evaṃsabhāve. kathaṃ sambhavatīti āha <hi rend="bold">‘‘yañhī’’</hi>tiādi. <hi rend="bold">accantamevā</hi>ti ārabbhato paṭṭhāya yāva desanāniṭṭhānaṃ, tāva ekaṃsameva, nirantaramevāti attho. <hi rend="bold">karuṇāvihārenā</hi>ti parahitapaṭipattisaṅkhātena karuṇāvihārena. tathā hi karuṇānidānattā <pb ed="M" n="1.0175"/> desanāya idha parahitapaṭipatti ‘‘karuṇāvihāro’’ti vuttā, na pana karuṇāsamāpattivihāro. na hi desanākāle desetabbadhammavisayassa desanāñāṇassa sattavisayāya mahākaruṇāya sahuppatti sambhavati bhinnavisayattā, tasmā karuṇāya pavatto vihāroti katvā parahitapaṭipattivihāro idha ‘‘karuṇāvihāro’’ti veditabbo. <hi rend="bold">tasmā</hi>ti accantasaṃyogatthasambhavato. <hi rend="bold">tadatthajotanattha</hi>nti vuttanayena upayogavibhattiyā tadatthassa jotanatthaṃ upayoganiddeso kato yathā ‘‘māsaṃ sajjhāyati, divasaṃ bhuñjatī’’ti. <hi rend="bold">tenā</hi>ti yena kāraṇena abhidhamme, ito aññesu ca suttapadesu bhummavacanassa adhikaraṇattho, bhāvenabhāvalakkhaṇattho ca, vinaye karaṇavacanassa hetuattho, karaṇattho ca idha upayogavacanassa accantasaṃyogattho sambhavati, tenāti attho. <hi rend="bold">eta</hi>nti yathā vuttassatthassa saṅgahagāthāpadaṃ <hi rend="bold">aññatrā</hi>ti abhidhamme ito aññesu suttapadesu, vinaye ca. <hi rend="bold">samayo</hi>ti samayasaddo. saddeyeva hi vibhattiparā bhavatiatthe asambhavato. <hi rend="bold">so</hi>ti sveva samayasaddo.</p>

<p rend="bodytext">evaṃ attano matiṃ dassetvā idāni porāṇācariyamatiṃ dassetuṃ <hi rend="bold">‘‘porāṇā panā’’</hi>tiādi vuttaṃ. <hi rend="bold">porāṇā</hi>ti ca purimā aṭṭhakathācariyā. ‘‘tasmiṃ samaye’’ti vā…pe॰… ‘‘ekaṃ samaya’’nti vā esa bhedoti sambandho. <hi rend="bold">abhilāpamattabhedo</hi>ti vacanamattena bhedo viseso, na pana atthena, tenāha <hi rend="bold">‘‘sabbattha bhummamevattho’’</hi>ti, sabbesupi atthato ādhāro eva atthoti vuttaṃ hoti<pb ed="V" n="1.0154"/>. iminā ca vacanena suttavinayesu vibhattivipariṇāmo kato, bhummatthe vā upayogakaraṇavibhattiyo siddhāti dasseti. <hi rend="bold">‘‘tasmā’’</hi>tiādinā tesaṃ matidassane guṇamāha.</p>

<p rend="bodytext">bhāriyaṭṭhena <hi rend="bold">garu.</hi> tadevatthaṃ saṅketato samattheti <hi rend="bold">‘‘garuṃ hī’’</hi>tiādinā saṅketavisayo hi saddo taṃvavatthitoyeva cesa atthabodhakoti. <hi rend="bold">garu</hi>nti garukātabbaṃ janaṃ. <hi rend="bold">‘‘loke’’</hi>ti iminā na kevalaṃ sāsaneyeva, lokepi garukātabbaṭṭhena <hi rend="bold">bhagavā</hi>ti saṅketasiddhīti dasseti. yadi garukātabbaṭṭhena bhagavā, atha ayameva sātisayaṃ bhagavā nāmāti dassento ‘‘ayañcā’’tiādimāha. tathā hi lokanātho aparimitanirupamappabhāvasīlādiguṇavisesasamaṅgitāya, sabbānatthaparihārapubbaṅgamāya <pb ed="M" n="1.0176"/> niravasesahitasukhavidhānatapparāya niratisayāya payogasampattiyā sadevamanussāya pajāya accantupakāritāya ca aparimāṇāsu lokadhātūsu aparimāṇānaṃ sattānaṃ uttamaṃ gāravaṭṭhānanti. na kevalaṃ lokeyeva, atha kho sāsanepīti dasseti <hi rend="bold">‘‘porāṇehī’’</hi>tiādinā, <hi rend="bold">porāṇehī</hi>ti ca aṭṭhakathācariyehīti attho. seṭṭhavācakavacanampi seṭṭhaguṇasahacaraṇato seṭṭhamevāti vuttaṃ <hi rend="bold">‘‘bhagavāti vacanaṃ seṭṭha’’</hi>nti. vuccati attho, etenāti hi <hi rend="bold">vacanaṃ,</hi> saddo. atha vā vuccatīti <hi rend="bold">vacanaṃ,</hi> attho, tasmā yo ‘‘bhagavā’’ti vacanena vacanīyo attho, so seṭṭhoti attho. <hi rend="bold">bhagavāti vacanamuttama</hi>nti etthāpi eseva nayo. <hi rend="bold">gāravayutto</hi>ti garubhāvayutto garuguṇayogattā, sātisayaṃ vā garukaraṇārahatāya <hi rend="bold">gāravayutto,</hi> gāravārahoti attho. yena kāraṇattayena so tathāgato garu bhāriyaṭṭhena, tena ‘‘bhagavā’’ti vuccatīti sambandho. garutākāraṇadassanañhetaṃ padattayaṃ. ‘‘sippādisikkhāpakāpi garūyeva nāma honti, na ca gāravayuttā, ayaṃ pana tādiso na hoti, tasmā garūti katvā ‘gāravayutto’ti vutta’’nti keci. evaṃ sati tadetaṃ visesanapadamattaṃ, purimapadadvayameva kāraṇadassanaṃ siyā.</p>

<p rend="bodytext"><hi rend="bold">apicā</hi>ti atthantaravikappatthe nipāto, aparo nayoti attho. tattha –</p>

<p rend="gatha1">‘‘vaṇṇagamo vaṇṇavipariyāyo,</p>

<p rend="gatha2">dve cāpare vaṇṇavikāranāsā.</p>

<p rend="gatha3">dhātūnamatthātisayena yogo,</p>

<p rend="gathalast">taduccate pañcavidhā niruttī’’ti.. –</p>

<p rend="unindented">vuttaṃ niruttilakkhaṇaṃ gahetvā, ‘‘pisodarādīni yathopadiṭṭha’’nti vuttasaddanayena vā pisodarādiākatigaṇapakkhepalakkhaṇaṃ <pb ed="V" n="1.0155"/> gahetvā lokiya lokuttarasukhābhinibbattakaṃ sīlādipārappattaṃ bhāgyamassa atthīti ‘‘bhāgyavā’’ti vattabbe ‘‘bhagavā’’ti vuttanti āha <hi rend="bold">‘‘bhāgyavā’’</hi>ti. tathā anekabhedabhinnakilesasatasahassāni, saṅkhepato vā pañcamāre abhañjīti ‘‘bhaggavā’’ti vattabbe ‘‘bhagavā’’ti vuttanti dasseti <hi rend="bold">‘‘bhaggavā’’</hi>ti iminā. loke <pb ed="M" n="1.0177"/> ca bhaga-saddo issariyadhammayasasirīkāmapayattesu chasu dhammesu pavattati, te ca bhagasaṅkhātā dhammā assa santīti bhagavāti atthaṃ dassetuṃ <hi rend="bold">‘‘yutto bhagehi cā’’</hi>ti vuttaṃ. kusalādīhi anekabhedehi sabbadhamme vibhaji vibhajitvā vivaritvā desesīti ‘‘vibhattavā’’ti vattabbe ‘‘bhagavā’’ti vuttanti āha <hi rend="bold">‘‘vibhattavā’’</hi>ti. dibbabrahmaariyavihāre, kāyacittaupadhiviveke, suññatānimittāppaṇihitavimokkhe, aññe ca lokiyalokuttare uttarimanussadhamme bhaji sevi bahulamakāsīti ‘‘bhattavā’’ti vattabbe ‘‘bhagavā’’ti vuttanti dasseti <hi rend="bold">‘‘bhattavā’’</hi>ti iminā. tīsu bhavesu taṇhāsaṅkhātaṃ gamanamanena vantaṃ vamitanti ‘‘bhavesu vantagamano’’ti vattabbe bhavasaddato bha-kāraṃ gamanasaddato ga-kāraṃ vantasaddato va-kāraṃ ādāya, tassa ca dīghaṃ katvā vaṇṇavipariyāyena ‘‘bhagavā’’ti vuttanti dassetuṃ <hi rend="bold">‘‘vantagamano bhavesū’’</hi>ti vuttaṃ. ‘‘yato bhāgyavā, tato bhagavā’’tiādinā paccekaṃ yojetabbaṃ. <hi rend="bold">assa padassā</hi>ti ‘‘bhagavā’’ti padassa. <hi rend="bold">vitthārattho</hi>ti vitthārabhūto attho. <hi rend="bold">‘‘so cā’’</hi>tiādinā ganthamahattaṃ pariharati. <hi rend="bold">vuttoyeva,</hi> na pana idha pana vattabbo visuddhimaggassa imissā aṭṭhakathāya ekadesabhāvatoti adhippāyo.</p>

<p rend="bodytext">apica bhage vani, vamīti vā <hi rend="bold">bhagavā.</hi> so hi bhage sīlādiguṇe vani bhaji sevi, te vā bhagasaṅkhāte sīlādiguṇe vineyyasantānesu ‘‘kathaṃ nu kho uppajjeyyu’’nti vani yāci patthayi, evaṃ bhage vanīti <hi rend="bold">bhagavā,</hi> bhage vā siriṃ, issariyaṃ, yasañca vami kheḷapiṇḍaṃ viya chaḍḍayi. tathā hi bhagavā hatthagataṃ cakkavattisiriṃ, catudīpissariyaṃ, cakkavattisampattisannissayañca sattaratanasamujjalaṃ yasaṃ anapekkho chaḍḍayi. atha vā bhāni nāma nakkhattāni, tehi samaṃ gacchanti pavattantīti <hi rend="bold">bhagā</hi> ākārassa rassaṃ katvā, sineruyugandharādigatā bhājanalokasobhā. tā bhagā vami tappaṭibaddhachandarāgappahānena pajahi, evaṃ bhage vamīti <hi rend="bold">bhagavā</hi>ti evamādīhi tattha tatthāgatanayehi cassa attho vattabbo, amhehi pana so ganthabhīrujanānuggahaṇatthaṃ, ganthagarutāpariharaṇatthañca ajjhupekkhitoti.</p>

<p rend="bodytext">evametesaṃ avayavatthaṃ dassetvā idāni samudāyatthaṃ dassento purimapadattayassa samudāyatthena vuttāvasesena tesamatthānaṃ paṭiyogitāya tenāpi saha dassetuṃ <hi rend="bold">‘‘ettāvatā’’</hi>tiādimāha. <hi rend="bold">ettāvatā</hi>ti <pb ed="V" n="1.0156"/><pb ed="M" n="1.0178"/> etassa ‘‘evaṃ me suta’’nti vacanena ‘‘ekaṃ samayaṃ bhagavā’’ tivacanenāti imehi sambandho. <hi rend="bold">etthā</hi>ti etasmiṃ nidānavacane. <hi rend="bold">yathāsutaṃ dhammaṃ desento</hi>ti ettha <hi rend="bold">anta</hi>-saddo hetuattho. tathādesitattā hi paccakkhaṃ karoti nāma. esa nayo aparatthāpi. ‘‘yo kho ānanda, mayā dhammo ca…pe॰… satthā’’ti vacanato dhammassa satthubhāvapariyāyo vijjatevāti katvā <hi rend="bold">‘‘dhammasarīraṃ paccakkhaṃ karotī’’</hi>ti vuttaṃ. <hi rend="bold">dhammakāya</hi>nti hi bhagavato sambandhībhūtaṃ dhammasaṅkhātaṃ kāyanti attho. tathā ca vuttaṃ ‘‘dhammakāyoti bhikkhave, tathāgatassetaṃ adhivacana’’nti. taṃ pana kimatthiyanti āha <hi rend="bold">‘‘tenā’’</hi>tiādi. <hi rend="bold">tenā</hi>ti ca tādisena paccakkhakaraṇenāti attho. <hi rend="bold">idaṃ</hi> adhunā vakkhamānasuttaṃ <hi rend="bold">pāvacanaṃ</hi> pakaṭṭhaṃ uttamaṃ buddhassa bhagavato vacanaṃ nāma. tasmā tumhākaṃ <hi rend="bold">atikkantasatthukaṃ</hi> atītasatthukabhāvo <hi rend="bold">na</hi> hotīti attho. bhāvappadhāno hi ayaṃ niddeso, bhāvalopo vā, itarathā pāvacanameva anatikkantasatthukaṃ, satthuadassanena pana ukkaṇṭhitassa janassa atikkantasatthukabhāvoti attho āpajjeyya, evañca sati ‘‘ayaṃ vo satthāti satthuadassanena ukkaṇṭhitaṃ janaṃ samassāsetī’’ tivacanena saha virodho bhaveyyāti vadanti. idaṃ pāvacanaṃ satthukiccanipphādanena na atītasatthukanti pana attho. <hi rend="bold">satthū</hi>ti kammatthe chaṭṭhī, samāsapadaṃ vā etaṃ <hi rend="bold">satthuadassanenā</hi>ti. ukkaṇṭhanaṃ <hi rend="bold">ukkaṇṭho,</hi> kicchajīvitā. ‘‘kaṭha kicchajīvane’’ti hi vadanti. tamito pattoti ukkaṇṭhito, anabhiratiyā vā pīḷito vikkhittacitto hutvā sīsaṃ ukkhipitvā uddhaṃ kaṇṭhaṃ katvā ito cito ca olokento āhiṇḍati, viharati cāti ukkaṇṭhito niruttinayena, taṃ <hi rend="bold">ukkaṇṭhitaṃ.</hi> saddasāmatthiyādhigatamatto cesa, vohārato pana anabhiratiyā pīḷitanti attho. esa nayo sabbattha. <hi rend="bold">samassāsetī</hi>ti assāsaṃ janeti.</p>

<p rend="bodytext"><hi rend="bold">tasmiṃ samaye</hi>ti imassa suttassa saṅgītisamaye. kāmaṃ vijjamānepi bhagavati evaṃ vattumarahati, idha pana avijjamāneyeva tasmiṃ evaṃ vadati, tasmā sandhāyabhāsitavasena tadatthaṃ dassetīti āha <hi rend="bold">‘‘avijjamānabhāvaṃ dassento’’</hi>ti. <hi rend="bold">parinibbāna</hi>nti anupādisesanibbānadhātuvasena khandhaparinibbānaṃ. <hi rend="bold">tenā</hi>ti tathāsādhanena. <hi rend="bold">evaṃvidhassā</hi>ti evaṃpakārassa, evaṃsabhāvassātipi <pb ed="M" n="1.0179"/> attho. <hi rend="bold">nāma</hi>-saddo garahāyaṃ nipāto ‘‘atthi nāma ānanda theraṃ bhikkhuṃ vihesiyamānaṃ ajjhupekkhissathā’’tiādīsu (a॰ ni॰ 5.166) viya, tena ediso api bhagavā parinibbuto, kā nāma kathā aññesanti garahatthaṃ joteti. <hi rend="bold">ariyadhammassā</hi>ti ariyānaṃ dhammassa, ariyabhūtassa vā dhammassa. dasavidhassa kāyabalassa, ñāṇabalassa ca vasena <hi rend="bold">dasabaladharo.</hi> vajirassa nāma maṇivisesassa saṅghāto samūho ekagghano, tena samāno kāyo yassāti tathā. idaṃ vuttaṃ hoti – yathā vajirasaṅghāto nāma na aññena maṇinā <pb ed="V" n="1.0157"/> vā pāsāṇena vā bhejjo, api tu soyeva aññaṃ maṇiṃ vā pāsāṇaṃ vā bhindati. teneva vuttaṃ ‘‘vajirassa natthi koci abhejjo maṇi vā pāsāṇo vā’’ti, evaṃ bhagavāpi kenaci abhejjasarīro. na hi bhagavato rūpakāye kenaci antarāyo kātuṃ sakkāti. nāmasaddassa garahājotakattā pi-saddo sampiṇḍanajotako ‘‘na kevalaṃ bhagavāyeva, atha kho aññepī’’ti. ettha ca evaṃguṇasamannāgatattā aparinibbutasabhāvena bhavituṃ yuttopi esa parinibbuto evāti pakaraṇānurūpamatthaṃ dassetuṃ ‘‘eva’’ntiādi vuttanti daṭṭhabbaṃ. <hi rend="bold">āsā</hi> patthanā kena <hi rend="bold">janetabbā,</hi> na janetabbā evāti attho. ‘‘ahaṃ ciraṃ jīviṃ, ciraṃ jīvāmi, ciraṃ jīvissāmi, sukhaṃ jīviṃ, sukhaṃ jīvāmi, sukhaṃ jīvissāmī’’ti majjanavasena uppanno māno <hi rend="bold">jīvitamado</hi> nāma, tena matto pamatto tathā. <hi rend="bold">saṃvejetī</hi>ti saṃvegaṃ janeti, tatoyeva assa janassa saddhamme ussāhaṃ janeti. saṃvejanañhi ussāhahetu ‘‘saṃviggo yoniso padahatī’’ti vacanato.</p>

<p rend="bodytext"><hi rend="bold">desanāsampattiṃ niddisati</hi> vakkhamānassa sakalasuttassa ‘‘eva’’nti nidassanato. <hi rend="bold">sāvakasampatti</hi>nti suṇantapuggalasampattiṃ niddisati paṭisambhidāppattena pañcasu ṭhānesu bhagavatā etadagge ṭhapitena, pañcasu ca kosallesu āyasmatā dhammasenāpatinā pasaṃsitena mayā mahāsāvakena sutaṃ, tañca kho sayameva sutaṃ na anussutaṃ, na ca paramparābhatanti atthassa dīpanato. <hi rend="bold">kālasampattiṃ</hi> niddisati bhagavātisadasannidhāne payuttassa samayasaddassa buddhuppāda-paṭimaṇḍita-samaya-bhāva-dīpanato. buddhuppādaparamā hi kālasampadā. tenetaṃ vuccati –</p>

<p rend="gatha1">‘‘kappakasāyakaliyuge<pb ed="M" n="1.0180"/>, buddhuppādo aho mahacchariyaṃ.</p>

<p rend="gathalast">hutavahamajjhe jātaṃ, samuditamakarandamaravinda’’nti.. (dī॰ ni॰ ṭī॰ 1.1; saṃ॰ ni॰ ṭī॰ 1.1).</p>

<p rend="bodytext">tassāyamattho – kappasaṅkhātakālasañcayassa lekhanavasena pavatte kaliyugasaṅkhāte sakarājasammate vassādisamūhe jāto buddhuppādakhaṇasaṅkhāto dinasamūho andhassa pabbatārohanamiva kadāci pavattanaṭṭhena, accharaṃ paharituṃ yuttaṭṭhena ca mahacchariyaṃ hoti. kimiva jātanti ce? hutavahasaṅkhātassa pāvakassa majjhe sammā uditamadhumantaṃ aravindasaṅkhātaṃ vārijamiva jātanti. <hi rend="bold">desakasampattiṃ</hi> niddisati guṇavisiṭṭhasattuttamagāravādhivacanato.</p>

<p rend="bodytext">evaṃ padachakkassa padānukkamena nānappakārato atthavaṇṇanaṃ katvā idāni ‘‘antarā ca rājagaha’’ntiādīnaṃ <pb ed="V" n="1.0158"/> padānamatthavaṇṇanaṃ karonto <hi rend="bold">‘‘antarā cā’’</hi>tiādimāha. <hi rend="bold">antarā ca rājagahaṃ antarā ca nāḷanda</hi>nti ettha samabhiniviṭṭho antarā-saddo dissati sāmaññavacanīyatthamapekkhitvā pakaraṇādisāmatthiyādigatatthamantarenāti attho. evaṃ panassa nānatthabhāvo payogato avagamīyatīti dasseti <hi rend="bold">‘‘tadantara’’</hi>ntiādinā. tattha <hi rend="bold">tadantara</hi>nti taṃ kāraṇaṃ. mañca tañca mantenti, kimantaraṃ kiṃ kāraṇanti attho. <hi rend="bold">vijjantarikāyā</hi>ti vijjuniccharaṇakkhaṇe. dhovantī itthī addasāti sambandho. <hi rend="bold">antarato</hi>ti hadaye. <hi rend="bold">kopā</hi>ti cittakālussiyakaraṇato cittapakopā rāgādayo. <hi rend="bold">antarā vosāna</hi>nti ārambhanipphattīnaṃ vemajjhe pariyosānaṃ āpādi. <hi rend="bold">apicā</hi>ti tathāpi, evaṃ pabhavasampannepīti attho. <hi rend="bold">dvinnaṃ mahānirayāna</hi>nti lohakumbhīniraye sandhāyāha. <hi rend="bold">antarikāyā</hi>ti antarena. rājagahanagaraṃ kira āvijjhitvā mahāpetaloko. tattha dvinnaṃ mahālohakumbhīnirayānaṃ antarena ayaṃ tapodā nadī āgacchati, tasmā sā kuthitā sandatīti. <hi rend="bold">svāyamidha vivare pavattati</hi> tadaññesamasambhavato. ettha ca ‘‘tadantaraṃ ko jāneyya, (a॰ ni॰ 6.44; 10.75) etesaṃ antarā kappā, gaṇanāto asaṅkhiyā, (bu॰ vaṃ॰ 28.9) antarantarā kathaṃ opātetī’’tiādīsu (ma॰ ni॰ 2.426; pahā॰ va॰ 66; cūḷava॰ 376) viya kāraṇavemajjhesu vattamānā antarāsaddāyeva udāharitabbā siyuṃ, na pana cittakhaṇavivaresu vattamānā antarikaantarasaddā<pb ed="M" n="1.0181"/>. antarāsaddassa hi ayamatthuddhāroti. ayaṃ panetthādhippāyo siyā – yesu atthesu antarikasaddo, antarasaddo ca pavattati, tesu antarāsaddopīti samānatthattā antarāsaddatthe vattamāno antarikasaddo, antarasaddo, ca udāhaṭoti. atha vā antarāsaddoyeva ‘‘yassantarato’’ti (udā॰ 20) ettha gāthābandhasukhatthaṃ rassaṃ katvā vutto –</p>

<p rend="gatha1">‘‘yassantarato na santi kopā,</p>

<p rend="gatha2">itibhavābhavatañca vītivatto.</p>

<p rend="gatha3">taṃ vigatabhayaṃ sukhiṃ asokaṃ,</p>

<p rend="gathalast">devā nānubhavanti dassanāyā’’ti.. (udā॰ 20). –</p>

<p rend="unindented">hi ayaṃ udāne <hi rend="bold">bhaddiyasutte</hi> gāthā. soyeva ika-saddena sakatthapavattena padaṃ vaḍḍhetvā ‘‘antarikāyā’’ti ca vutto, tasmā udāharaṇodāharitabbānamettha virodhābhāvo veditabboti. kimatthaṃ atthavisesaniyamo katoti āha <hi rend="bold">‘‘tasmā’’</hi>tiādi. nanu cettha upayogavacanameva, atha kasmā sambandhīyattho vutto, sambandhīyatthe vā kasmā upayogavacanaṃ katanti anuyogasambhavato taṃ pariharituṃ <hi rend="bold">‘‘antarāsaddena panā’’</hi>tiādi vuttaṃ, tena sambandhīyatthe sāmivacanappasaṅge <pb ed="V" n="1.0159"/> saddantarayogena laddhamidaṃ upayogavacananti dasseti, na kevalaṃ sāsaneva, lokepi evamevidaṃ laddhanti dassento <hi rend="bold">‘‘īdisesu cā’’</hi>tiādimāha. visesayogatādassanamukhena hi ayamatthopi dassito. ekenapi antarā-saddena yuttattā dve upayogavacanāni kātabbāni. dvīhi pana yoge kā kathāti atthassa sijjhanato. akkharaṃ cintenti liṅgavibhattiyādīhīti <hi rend="bold">akkharacintakā,</hi> saddavidū. akkhara-saddena cettha tammūlakāni padādīnipi gahetabbāni. yadipi saddato ekameva yujjanti, atthato pana so dvikkhattuṃ yojetabbo ekassāpi padassa āvuttiyādinayena anekadhā sampajjanatoti dasseti <hi rend="bold">‘‘dutiyapadenapī’’</hi>tiādinā. ko pana doso ayojiteti āha <hi rend="bold">‘‘ayojiyamāne upayogavacanaṃ na pāpuṇātī’’</hi>ti. dutiyapadaṃ na pāpuṇātīti attho saddantarayogavasā saddeyeva sāmivacanappasaṅge upayogavibhattiyā icchitattā. saddādhikāro hi vibhattipayogo.</p>

<p rend="bodytext"><hi rend="bold">addhāna</hi>-saddo <pb ed="M" n="1.0182"/> dīghapariyāyoti āha <hi rend="bold">‘‘dīghamagga’’</hi>nti. kittāvatā pana so dīgho nāma tadatthabhūtoti codanamapaneti <hi rend="bold">‘‘addhānagamanasamayassa hī’’</hi>tiādinā. <hi rend="bold">addhānagamanasamayassa vibhaṅge</hi>ti gaṇabhojanasikkhāpadādīsu addhānagamanasamayasaddassa padabhājanīyabhūte vibhaṅge (pāci॰ 217). <hi rend="bold">aḍḍhayojanampi addhānamaggo,</hi> pageva taduttari. aḍḍhameva yojanassa <hi rend="bold">aḍḍhayojanaṃ,</hi> dvigāvutamattaṃ. idha pana catugāvutappamāṇaṃ yojanameva, tasmā ‘‘addhānamaggapaṭipanno’’ti vadatīti adhippāyo.</p>

<p rend="bodytext">mahantasaddo uttamattho, bahvattho ca idhādhippetoti āha <hi rend="bold">‘‘mahatā’’</hi>tiādi. <hi rend="bold">guṇamahattenā</hi>ti appicchatādiguṇamahantabhāvena. <hi rend="bold">saṅkhyāmahattenā</hi>ti gaṇanamahantabhāvena. tadevatthaṃ samattheti <hi rend="bold">‘‘so hī’’</hi>tiādinā. <hi rend="bold">so bhikkhusaṅgho</hi>ti idha āgato tadā parivārabhūto bhikkhusaṅgho. <hi rend="bold">mahā</hi>ti uttamo. vākyepi hi tamicchanti payogavasā. <hi rend="bold">appicchatā</hi>ti nillobhatā saddo cettha sāvaseso, attho pana niravaseso. na hi ‘‘appalobhatāti abhitthavitumarahatī’’ti <hi rend="bold">aṭṭhakathāsu</hi> vuttaṃ. majjhimāgamaṭīkākāro pana <hi rend="bold">ācariyadhammapālatthero</hi> evamāha ‘‘appasaddassa parittapariyāyaṃ manasi katvā ‘byañjanaṃ sāvasesaṃ viyā’ti (mahāni॰ aṭṭha॰ 85) <hi rend="bold">aṭṭhakathāyaṃ</hi> vuttaṃ. appasaddo panettha ‘abhāvattho’ tipi sakkā viññātuṃ ‘appābādhatañcasañjānāmī’tiādīsu (ma॰ ni॰ 1.225) viyā’’ti. <hi rend="bold">saṅkhyāyapi mahā</hi>ti gaṇanāyapi bahu ahosi, ‘‘bhikkhusaṅgho’’ti padāvatthikantavacanavasena saṃvaṇṇetabbapadassa chedanamiva hotīti tadaparāmasitvā ‘‘tena bhikkhusaṅghenā’’ti puna vākyāvatthikantavacanavasena saṃvaṇṇetabbapadena sadisīkaraṇaṃ. esā hi saṃvaṇṇanakānaṃ pakati, yadidaṃ vibhattiyānapekkhāvasena yathārahaṃ saṃvaṇṇetabbapadatthaṃ <pb ed="V" n="1.0160"/> saṃvaṇṇetvā puna tattha vijjamānavibhattivasena parivattetvā nikkhipananti. diṭṭhisīlasāmaññena saṃhatattā saṅghoti imamatthaṃ vibhāvento āha <hi rend="bold">‘‘diṭṭhisīlasāmaññasaṅghātena samaṇagaṇenā’’</hi>ti. ettha pana ‘‘yāyaṃ diṭṭhi ariyā niyyānikā niyyāti takkarassa sammā dukkhakkhayāya, tathārūpāya diṭṭhiyā diṭṭhisāmaññagato viharatī’’ti (dī॰ ni॰ 3.324, 356; ma॰ ni॰ 1.492; 3.54; pari॰ 274) evaṃ vuttāya diṭṭhiyā. ‘‘yāni tāni sīlāni akhaṇḍāni acchiddāni asabalāni akammāsāni bhujissāni <pb ed="M" n="1.0183"/> viññuppasatthāni aparāmaṭṭhāni samādhisaṃvattanikāni, tathārūpesu sīlesu sīlasāmaññagato viharatī’’ti (dī॰ ni॰ 3.323; ma॰ ni॰ 1.492; 3.54; a॰ ni॰ 6.11; pari॰ 274) evaṃ vuttānañca sīlānaṃ sāmaññena saṅghāto saṅghaṭito sametoti <hi rend="bold">diṭṭhisīlasāmaññasaṅghāto,</hi> samaṇagaṇo, diṭṭhisīlasāmaññena saṃhatoti vuttaṃ hoti. <hi rend="bold">‘‘diṭṭhisīlasāmaññasaṅghāṭasaṅkhātenā’’</hi> tipi pāṭho. tathā saṅkhātena katitenāti attho. tathā hi diṭṭhisīlādīnaṃ niyatasabhāvattā sotāpannāpi aññamaññaṃ diṭṭhisīlasāmaññena saṃhatā, pageva sakadāgāmiādayo, tathā ca vuttaṃ ‘‘niyato sambodhiparāyaṇo’’ti, (saṃ॰ ni॰ 2.41; 5.198, 1004) ‘‘aṭṭhānametaṃ bhikkhave, anavakāso, yaṃ diṭṭhisampanno puggalo sañciccapāṇaṃ jīvitā voropeyya, netaṃ ṭhānaṃ vijjatī’’ti ca ādi. ariyapuggalassa hi yattha katthaci dūre ṭhitāpi attano guṇasāmaggiyā saṃhatatāyeva, ‘‘tathārūpāya diṭṭhiyā diṭṭhisāmaññagato viharati, (ma॰ ni॰ 1.492) tathārūpesu sīlesu sīlasāmaññagato viharatī’’ti (ma॰ ni॰ 1.492) vacanato pana puthujjanānampi diṭṭhisīlasāmaññena saṃhatabhāvo labbhatiyeva. <hi rend="bold">saddhiṃ</hi>-saddo ekatoti atthe nipāto. <hi rend="bold">pañca…pe॰… mattānī</hi>ti pañca-saddena mattasaddaṃ saṅkhipitvā bāhiratthasamāso vutto. <hi rend="bold">etesa</hi>nti bhikkhusatānaṃ. puna pañca mattā pamāṇāti byāso, nikāralopo cettha napuṃsakaliṅgattā.</p>

<p rend="bodytext"><hi rend="bold">suppiyo</hi>ti tassa nāmameva, na guṇādi. na kevalaṃ bhikkhusaṅghena saddhiṃ bhagavāyeva, atha kho suppiyopi paribbājako brahmadattena māṇavena saddhinti puggalaṃ sampiṇḍeti, tañca kho maggapaṭipannasabhāgatāya eva, na sīlācārādisabhāgatāyāti vuttaṃ <hi rend="bold">‘‘pi-kāro’’</hi>tiādi. sukhuccāraṇavasena pubbāparapadānaṃ sambandhamattakarabhāvaṃ sandhāya <hi rend="bold">‘‘padasandhikaro’’</hi>ti vuttaṃ, na pana sarabyañjanādisandhibhāvaṃ, tenāha <hi rend="bold">‘‘byañjanasiliṭṭhatāvasena vutto’’</hi>ti, etena padapūraṇamattanti dasseti. apica avadhāraṇatthopi kho-saddo yutto ‘‘assosi kho verañjo brāhmaṇo’’tiādīsu (pārā॰ 1) viya, tena addhānamaggapaṭipanno ahosiyeva, nāssa maggapaṭipattiyā koci antarāyo ahosīti ayamattho dīpito hoti. <hi rend="bold">sañjayassā</hi>ti rājagahavāsino <pb ed="V" n="1.0161"/> sañjayanāmassa paribbājakassa, yassa santike paṭhamaṃ upatissakolitāpi pabbajiṃsu channaparibbājakova<pb ed="M" n="1.0184"/>, na acelakaparibbājako. <hi rend="bold">‘‘yadā, tadā’’</hi>ti ca etena samakālameva addhānamaggapaṭipannataṃ dasseti. <hi rend="bold">atītakālattho</hi> pāḷiyaṃ <hi rend="bold">hotisaddo</hi> yogavibhāgena, taṃkālāpekkhāya vā evaṃ vuttaṃ, tadā hotīti attho.</p>

<p rend="bodytext"><hi rend="bold">ante</hi>ti samīpe. <hi rend="bold">vasatī</hi>ti vattapaṭivattādikaraṇavasena sabbiriyāpathasādhāraṇavacanaṃ, avacaratīti vuttaṃ hoti, tenevāha <hi rend="bold">‘‘samīpacāro santikāvacaro sisso’’</hi>ti. <hi rend="bold">coditā devadūtehī</hi>ti daharakumāro jarājiṇṇasatto gilāno kammakāraṇā, kammakāraṇikā vā matasattoti imehi pañcahi devadūtehi <hi rend="bold">coditā</hi> ovaditā saṃvegaṃ uppāditā samānāpi. te hi devā viya dūtā, visuddhidevānaṃ vā dūtāti <hi rend="bold">devadūtā. hīnakāyūpagā</hi>ti apāyakāyamupagatā. narasaṅkhātā te māṇavāti sambandho. sāmaññavasena cettha satto ‘‘māṇavo’’ti vutto, itare pana visesavasena. pakaraṇādhigato hesa atthuddhāroti. <hi rend="bold">katakammehī</hi>ti katacorakammehi. <hi rend="bold">taruṇo</hi>ti soḷasavassato paṭṭhāya pattavīsativasso, <hi rend="bold">udānaṭṭhakathāyañhi</hi> ‘‘sattā jātadivasato paṭṭhāya yāva pañcadasavassakā, tāva ‘kumārakā, bālā’ti ca vuccanti. tato paraṃ vīsativassāni ‘yuvāno’’’ti (udā॰ aṭṭha॰ 44) vuttaṃ. taruṇo, māṇavo, yuvāti ca atthato ekaṃ, lokiyā pana ‘‘dvādasavassato paṭṭhāya yāva jaramappatto, tāva taruṇo’’tipi vadanti.</p>

<p rend="bodytext"><hi rend="bold">tesu vā dvīsu janesū</hi>ti niddhāraṇe bhummaṃ. yo vā ‘‘ekaṃ samaya’’nti pubbe adhigato kālo, tassa paṭiniddeso <hi rend="bold">tatrā</hi>ti yañhi samayaṃ bhagavā antarā rājagahañca nāḷandañca addhānamaggapaṭipanno, tasmiṃyeva samaye suppiyopi taṃ addhānamaggaṃ paṭipanno avaṇṇaṃ bhāsati, brahmadatto ca vaṇṇaṃ bhāsatīti. <hi rend="bold">nipātamatta</hi>nti ettha <hi rend="bold">matta</hi>saddena visesatthābhāvato padapūraṇattaṃ dasseti. <hi rend="bold">madhupiṇḍikapariyāyo</hi>ti madhupiṇḍikadesanā nāma iti naṃ suttantaṃ <hi rend="bold">dhārehi, rājaññā</hi>ti pāyāsirājaññanāmakaṃ rājānamālapati. pariyāyati parivattatīti <hi rend="bold">pariyāyo,</hi> vāro. pariyāyeti desetabbamatthaṃ paṭipādetīti <hi rend="bold">pariyāyo,</hi> desanā. pariyāyati attano phalaṃ paṭiggahetvā pavattatīti <hi rend="bold">pariyāyo,</hi> kāraṇaṃ. anekasaddeneva anekavidhenāti attho viññāyati adhippāyamattenāti <pb ed="M" n="1.0185"/> āha <hi rend="bold">‘‘anekavidhenā’’</hi>ti. kāraṇañcettha kāraṇapatirūpakameva, na ekaṃsakāraṇaṃ avaṇṇakāraṇassa abhūtattā, tasmā <hi rend="bold">kāraṇenā</hi>ti kāraṇapatirūpakenāti attho. tathā hi vakkhati ‘‘akāraṇameva ‘kāraṇa’nti vatvā’’ti (dī॰ ni॰ aṭṭha॰ 1.1). jātivasenidaṃ bahvatthe ekavacananti dasseti <hi rend="bold">‘‘bahūhī’’</hi>tiādinā.</p>

<p rend="bodytext"><hi rend="bold">‘‘avaṇṇavirahitassa</hi> <pb ed="V" n="1.0162"/> <hi rend="bold">asamānavaṇṇasamannāgatassapī’’</hi>ti vakkhamānakāraṇassa akāraṇabhāvahetudassanatthaṃ vuttaṃ, dosavirahitassapi asadisaguṇasamannāgatassāpīti attho. buddhassa bhagavato avaṇṇaṃ dosaṃ nindanti sambandho. <hi rend="bold">‘‘yaṃ loke’’</hi>tiādinā arasarūpanibbhogaakiriyavādaucchedavādajegucchīvenayikatapassīapagabbhabhāvānaṃ kāraṇapatirūpakaṃ dasseti. <hi rend="bold">tasmā</hi>ti hi etaṃ ‘‘arasarūpo…pe॰… apagabbho’’ti imehi padehi sambandhitabbaṃ. idaṃ vuttaṃ hoti – lokasammato abhivādanapaccuṭṭhānaañjalīkammasāmīcikammaāsanābhinimantanasaṅkhāto sāmaggīraso samaṇassa gotamassa natthi, tasmā so sāmaggīrasasaṅkhātena rasena asampannasabhāvo, tena sāmaggīrasasaṅkhātena paribhogena asamannāgato. tassa akattabbatāvādo, ucchijjitabbatāvādo ca, taṃ sabbaṃ gūthaṃ viya maṇḍanajātiyo puriso jegucchī. tassa vināsako sova tadakaraṇato vinetabbo. tadakaraṇena vayovuḍḍhe tāpeti tadācāravirahitatāya vā kapaṇapuriso. tadakaraṇena devalokagabbhato apagato, tadakaraṇato vā so hīnagabbho cāti evaṃ tadeva abhivādanādiakaraṇaṃ arasarūpatādīnaṃ kāraṇapatirūpakaṃ daṭṭhabbaṃ. <hi rend="bold">‘‘natthi…pe॰… viseso’’</hi>ti etassa pana ‘‘sundarikāya nāma paribbājikāya maraṇānavabodho, saṃsārassa ādikoṭiyā apaññāyanapaṭiññā, ṭhapanīyapucchāya abyākatavatthubyākaraṇa’’nti evamādīni kāraṇapatirūpakāni niddhāritabbāni, tathā <hi rend="bold">‘‘takkapariyāhataṃ samaṇo…pe॰… sayampaṭibhāna’’</hi>nti etassa ‘‘anācariyakena sāmaṃ paṭivedhena tattha tattha tathā tathā dhammadesanā, katthaci paresaṃ paṭipucchākathanaṃ, mahāmoggallānādīhi ārocitanayeneva byākaraṇa’’nti evamādīni, <hi rend="bold">‘‘samaṇo…pe॰… na aggapuggalo’’</hi>ti etesaṃ pana ‘‘sabbadhammānaṃ kameneva <pb ed="M" n="1.0186"/> anavabodho, lokantassa ajānanaṃ, attanā icchitatapacārābhāvo’’ti evamādīni. jhānavimokkhādi heṭṭhā vuttanayena <hi rend="bold">uttarimanussadhammo.</hi> ariyaṃ visuddhaṃ, uttamaṃ vā ñāṇasaṅkhātaṃ dassanaṃ, alaṃ kilesaviddhaṃsanasamatthaṃ ariyañāṇadassanaṃ ettha, etassāti vā <hi rend="bold">alamariyañāṇadassano.</hi> sveva <hi rend="bold">viseso</hi> tathā. ariyañāṇadassanameva vā visesaṃ vuttanayena alaṃ pariyattaṃ yassa, yasminti vā <hi rend="bold">alamariyañāṇadassanaviseso,</hi> uttarimanussadhammova. <hi rend="bold">takkapariyāhata</hi>nti kappanāmattena samantato āharitaṃ, vitakkena vā parighaṭitaṃ. <hi rend="bold">vīmaṃsānucarita</hi>nti vīmaṃsanāya punappunaṃ parimajjitaṃ. <hi rend="bold">sayampaṭibhāna</hi>nti sayameva attano vibhūtaṃ, tādisaṃ dhammanti sambandho. <hi rend="bold">akāraṇa</hi>nti ayuttaṃ anupapattiṃ. kāraṇapade cetaṃ visesanaṃ. na hi arasarūpatādayo dosā bhagavati saṃvijjanti, dhammasaṅghesu ca durakkhātaduppaṭipannādayo <hi rend="bold">akāraṇa</hi>nti vā yuttikāraṇarahitaṃ attanā paṭiññāmattaṃ. pakatikammapadañcetaṃ. imasmiñca atthe <hi rend="bold">kāraṇaṃ vatvā</hi>ti ettha kāraṇaṃ ivāti iva-saddattho rūpakanayena yojetabbo patirūpakakāraṇassa <pb ed="V" n="1.0163"/> adhippetattā. <hi rend="bold">tathā tathā</hi>ti jātivuḍḍhānamanabhivādanādinā tena tena ākārena. <hi rend="bold">vaṇṇa</hi>saddassa guṇapasaṃsāsu pavattanato yathākkamaṃ ‘‘avaṇṇaṃ dosaṃ ninda’’nti vuttaṃ.</p>

<p rend="bodytext"><hi rend="bold">durakkhāto</hi>ti duṭṭhumākkhāto, tathā <hi rend="bold">duppaṭivedito.</hi> vaṭṭato niyyātīti <hi rend="bold">niyyānaṃ,</hi> tadeva <hi rend="bold">niyyāniko,</hi> tato vā niyyānaṃ nissaraṇaṃ, tattha niyuttoti <hi rend="bold">niyyāniko.</hi> vaṭṭato vā niyyātīti <hi rend="bold">niyyāniko</hi> ya-kārassa ka-kāraṃ, ī-kārassa ca rassaṃ katvā. ‘‘anīya-saddo hi bahulā kattuabhidhāyako’’ti saddavidū vadanti, na niyyāniko tathā. saṃsāradukkhassa <hi rend="bold">anupasamasaṃvattaniko</hi> vuttanayena. <hi rend="bold">paccanīkapaṭipada</hi>nti sammāpaṭipattiyā viruddhapaṭipadaṃ. <hi rend="bold">ananulomapaṭipada</hi>nti sappurisānaṃ ananulomapaṭipadaṃ. <hi rend="bold">adhammānulomapaṭipada</hi>nti lokuttaradhammassa ananulomapaṭipadaṃ. kasmā panettha ‘‘avaṇṇaṃ bhāsati, vaṇṇaṃ bhāsatī’’ti ca vattamānakālaniddeso kato, nanu saṅgītikālato so avaṇṇavaṇṇānaṃ bhāsanakālo atītoti? saccametaṃ, ‘‘addhānamaggapaṭipanno hotī’’ti ettha hoti-saddo viya atītakālatthattā pana bhāsati-saddassa evaṃ vuttanti daṭṭhabbaṃ. atha vā yasmiṃ kāle tehi avaṇṇo vaṇṇo ca bhāsīyati, tamapekkhitvā <pb ed="M" n="1.0187"/> evaṃ vuttaṃ, evañca katvā ‘‘tatrā’’ti padassa kālapaṭiniddesavikappanaṃ aṭṭhakathāyaṃ avuttampi supapannaṃ hoti.</p>

<p rend="bodytext">‘‘suppiyassa pana…pe॰… bhāsatī’’ti pāḷiyā sambandhadassanaṃ <hi rend="bold">‘‘antevāsī panassā’’</hi>tiādivacanaṃ. <hi rend="bold">aparāmasitabbaṃ</hi> ariyūpavādakammaṃ, tathā <hi rend="bold">anakkamitabbaṃ.</hi> <hi rend="bold">svāya</hi>nti so ācariyo. <hi rend="bold">asidhāra</hi>nti asinā tikhiṇabhāgaṃ. <hi rend="bold">kakacadanta pantiya</hi>nti khandhakakacassa dantasaṅkhātāya visamapantiyā. hatthena vā pādena vā yena kenaci vā aṅgapaccaṅgena paharitvā <hi rend="bold">kīḷamāno viya.</hi> akkhikaṇṇakosasaṅkhātaṭṭhānavasena tīhi pakārehi bhinno mado yassāti <hi rend="bold">pabhinnamado,</hi> taṃ. <hi rend="bold">avaṇṇaṃ bhāsamāno</hi>ti avaṇṇaṃ bhāsanahetu. hetuattho hi ayaṃ māna-saddo. na ayo vuḍḍhi <hi rend="bold">anayo.</hi> soyeva <hi rend="bold">byasanaṃ,</hi> atirekabyasananti attho, taṃ <hi rend="bold">pāpuṇissati</hi> ekantamahāsāvajjattā ratanattayopavādassa. tenevāha –</p>

<p rend="gatha1">‘‘yo nindiyaṃ pasaṃsati,</p>

<p rend="gatha2">taṃ vā nindati yo pasaṃsiyo.</p>

<p rend="gatha3">vicināti mukhena so kaliṃ,</p>

<p rend="gathalast">kalinā tena sukhaṃ na vindatī’’ti.. (su॰ ni॰ 663; saṃ ni॰ 1.180-181; netti॰ 92).</p>

<p rend="bodytext"><hi rend="bold">‘‘amhākaṃ</hi> <pb ed="V" n="1.0164"/> <hi rend="bold">ācariyo’’</hi>tiādinā brahmadattassa saṃveguppattiṃ, attano ācariye ca kāruññappavattiṃ dassetvā kiñcāpi antevāsinā ācariyassa anukūlena bhavitabbaṃ, ayaṃ pana paṇḍitajātikattā na īdisesu ṭhānesu tamanuvattatīti idānissa kammassakatāñāṇappavattiṃ dassento <hi rend="bold">‘‘ācariye kho panā’’</hi>tiādimāha. <hi rend="bold">halāhala</hi>nti taṅkhaṇaññeva māraṇakaṃ visaṃ. hanatīti hi <hi rend="bold">halo</hi> na-kārassa la-kāraṃ katvā, halānampi viseso halo <hi rend="bold">halāhalo</hi> majjhedīghavasena, etena ca aññe aṭṭhavidhe vise nivatteti. vuttañca –</p>

<p rend="gatha1">‘‘pume paṇḍe ca kākola, kāḷakūṭahalāhalā.</p>

<p rend="gatha2">sarotthikosuṅkike yo, brahmaputto padīpano.</p>

<p rend="gathalast">dārado vacchanābho ca, visabhedā ime navā’’ti..</p>

<p rend="bodytext"><hi rend="bold">kharodaka</hi>nti <pb ed="M" n="1.0188"/> caṇḍasotodakaṃ. <hi rend="bold">‘‘khārodaka’’</hi>ntipi pāṭho, atiloṇatāya tittodakanti attho. <hi rend="bold">narakapapāta</hi>nti corapapātaṃ. <hi rend="bold">māṇavakā</hi>ti attānameva ovadituṃ ālapati ‘‘samayopi kho te bhaddāli appaṭividdhoahosī’’tiādīsu (ma॰ ni॰ 2.135) viya. ‘‘kammassakā’’ti kammameva attasantakabhāvaṃ vatvā tadeva vivarati <hi rend="bold">‘‘attano kammānurūpameva gatiṃ gacchantī’’</hi>tiādinā. <hi rend="bold">yoniso</hi>ti upāyena ñāyena. <hi rend="bold">ummujjitvā</hi>ti ācariyo viya ayoniso ariyūpavāde animmujjanto yoniso ariyūpavādato ummujjitvā, uddhaṃ hutvāti attho. <hi rend="bold">maddamāno</hi>ti maddanto bhindanto. ekaṃsakāraṇameva idha kāraṇanti dassetukāmena <hi rend="bold">‘‘sammā’’</hi>ti vuttaṃ. <hi rend="bold">‘‘yathā ta’’</hi>ntiādinā tassa samāraddhabhāvaṃ dasseti, nti ca nipātamattaṃ. idaṃ vuttaṃ hoti – yathā añño paṇḍitasabhāvo jāti ācāravasena kulaputto anekapariyāyena tiṇṇaṃ ratanānaṃ vaṇṇaṃ bhāsitumārabhati, tathā ayampi āraddho, tañca kho api nāmāyamācariyo ettakenāpi ratanattayāvaṇṇabhāsato orameyyāti.</p>

<p rend="bodytext"><hi rend="bold">sapparājavaṇṇa</hi>nti ahirājavaṇṇaṃ. <hi rend="bold">vaṇṇapokkharatāyā</hi>ti vaṇṇasundaratāya, vaṇṇasarīrena vā. <hi rend="bold">vārijaṃ</hi> kamalaṃ na <hi rend="bold">paharāmi na bhañjāmi, ārā</hi> dūratova upasiṅghāmīti attho. <hi rend="bold">athā</hi>ti evaṃ santepi. <hi rend="bold">gandhattheno</hi>ti gandhacoro. <hi rend="bold">saññūḷhā</hi>ti ganthitā bandhitā. <hi rend="bold">gahapatī</hi>ti upāligahapatiṃ nāṭaputtassa ālapanaṃ. ettha ca vaṇṇitabbo ‘‘ayamīdiso’’ti pakāsetabboti <hi rend="bold">vaṇṇo,</hi> saṇṭhānaṃ. vaṇṇīyati asaṅkarato vavatthāpīyatīti <hi rend="bold">vaṇṇo,</hi> jāti. vaṇṇeti vikāramāpajjamānaṃ hadayaṅgatabhāvaṃ pakāsetīti <hi rend="bold">vaṇṇo,</hi> rūpāyatanaṃ. vaṇṇīyati phalametena yathāsabhāvato vibhāvīyatīti <hi rend="bold">vaṇṇo,</hi> kāraṇaṃ. vaṇṇīyati appamahantādivasena pamīyatīti <hi rend="bold">vaṇṇo,</hi> pamāṇaṃ. vaṇṇīyati pasaṃsīyatīti <hi rend="bold">vaṇṇo</hi><pb ed="V" n="1.0165"/>, guṇo. vaṇṇanaṃ guṇasaṃkittanaṃ <hi rend="bold">vaṇṇo,</hi> pasaṃsā. evaṃ tattha tattha vaṇṇasaddassuppatti veditabbā. ādisaddena jātarūpapuḷinakkharādayo saṅgaṇhāti. ‘‘idha guṇopi pasaṃsāpī’’ti vuttameva samattheti <hi rend="bold">‘‘ayaṃ kirā’’</hi>tiādinā. <hi rend="bold">kirā</hi>ti cettha anussavanatthe, padapūraṇamatte vā. <hi rend="bold">guṇūpasañhita</hi>nti guṇopasaññutaṃ. ‘‘guṇūpasañhitaṃ pasaṃsa’’nti pana vadanto pasaṃsāya eva guṇabhāsanaṃ siddhaṃ tassā tadavinābhāvato, tasmā idamatthadvayaṃ yujjatīti dasseti.</p>

<p rend="bodytext">kathaṃ <pb ed="M" n="1.0189"/> bhāsatīti āha <hi rend="bold">‘‘tatthā’’</hi>tiādi. eko ca so puggalo cāti <hi rend="bold">ekapuggalo.</hi> kenaṭṭhena ekapuggalo? asadisaṭṭhena, guṇavisiṭṭhaṭṭhena, asamasamaṭṭhena ca. so hi paṭhamābhinīhārakāle dasannaṃ pāramīnaṃ paṭipāṭiyā āvajjanaṃ ādiṃ katvā bodhisambhārasambharaṇaguṇehi ceva buddhaguṇehi ca sesamahājanena asadiso. ye cassa guṇā, tepi aññasattānaṃ guṇehi visiṭṭhā, purimakā ca sammāsambuddhā sabbasattehi <hi rend="bold">asamā,</hi> tehi pana ayameveko rūpakāyanāmakāyehi <hi rend="bold">samo.</hi> <hi rend="bold">loke</hi>ti sattaloke. <hi rend="bold">‘‘uppajjamāno uppajjatī’’</hi>ti pana idaṃ ubhayampi vippakatavacanameva uppādakiriyāya vattamānakālikattā. <hi rend="bold">uppajjamāno</hi> bahujanahitāya <hi rend="bold">uppajjati,</hi> na aññena kāraṇenāti evaṃ panettha attho veditabbo. lakkhaṇe hesa māna-saddo, evarūpañcettha lakkhaṇaṃ na sakkā aññena saddalakkhaṇena paṭibāhituṃ. apica uppajjamāno nāma, uppajjati nāma, uppanno nāmāti ayamettha bhedo veditabbo. esa hi dīpaṅkarapādamūlato paṭṭhāya yāva anāgāmiphalaṃ, tāva uppajjamāno nāma, arahattamaggakkhaṇe uppajjati nāma, arahattaphalakkhaṇe uppanno nāma. buddhānañhi sāvakānaṃ viya na paṭipāṭiyā iddhividhañāṇādīni uppajjanti, saheva pana arahattamaggena sakalopi sabbaññuguṇarāsi āgatova nāma hoti, tasmā nibbattasabbakiccattā arahattaphalakkhaṇe uppanno nāma, tadanibbattattā tadaññakkhaṇe yathārahaṃ ‘‘uppajjamāno uppajjati’’ cceva vuccati. imasmimpi sutte arahattaphalakkhaṇaṃyeva sandhāya ‘‘uppajjatī’’ti vuttaṃ. atītakālikassāpi vattamānapayogassa katthaci diṭṭhattā uppanno hotīti ayañhettha attho. evaṃ sati ‘‘uppajjamāno’’ti cettha māna-saddo sāmatthiyattho. yāvatā sāmatthiyena mahābodhisattānaṃ carimabhave uppatti icchitabbā, tāvatā sāmatthiyena bodhisambhārabhūtena paripuṇṇena samannāgato hutvāti attho. tathāsāmatthiyayogena hi uppajjamāno nāmāti. sabbasattehi <hi rend="bold">asamo,</hi> asamehi purimabuddheheva <hi rend="bold">samo</hi> majjhe bhinnasuvaṇṇa nikkhaṃ viya nibbisiṭṭho, ‘‘ekapuggalo’’ti cetassa visesanaṃ. ālayasaṅkhātaṃ taṇhaṃ samugghāteti samucchindatīti <hi rend="bold">ālayasamugghāto.</hi> vaṭṭaṃ upacchindatīti <hi rend="bold">vaṭṭupacchedo.</hi></p>

<p rend="bodytext"><hi rend="bold">pahontenā</hi>ti <pb ed="V" n="1.0166"/> sakkontena. ‘‘pañcanikāye’’ti vatvāpi anekāvayavattā tesaṃ na ettakena sabbathā pariyādānanti <hi rend="bold">‘‘navaṅgaṃ satthusāsanaṃ</hi> <hi rend="bold">caturāsīti</hi> <pb ed="M" n="1.0190"/> <hi rend="bold">dhammakkhandhasahassānī’’</hi>ti vuttaṃ. <hi rend="bold">atitthenā</hi>ti anotaraṇaṭṭhānena. na vattabbo aparimāṇavaṇṇattā buddhādīnaṃ, niravasesānañca tesaṃ idha pakāsanena pāḷisaṃvaṇṇanāya eva sampajjanato, cittasampahaṃsanakammaṭṭhānasampajjanavasena ca saphalattā. <hi rend="bold">thāmo veditabbo</hi> sabbathāmena pakāsitattā. kiṃ pana so tathā ogāhetvā bhāsatīti āha. <hi rend="bold">‘‘brahmadatto panā’’</hi>tiādi. anukkamena punappunaṃ vā savanaṃ <hi rend="bold">anussavo,</hi> paramparasavanaṃ. <hi rend="bold">ādi</hi>-saddena ākāraparivitakkadiṭṭhinijjhānakkhantiyo saṅgaṇhāti. tattha ‘‘sundaramidaṃ kāraṇa’’nti evaṃ sayameva kāraṇaparivitakkanaṃ <hi rend="bold">ākāraparivitakko.</hi> attano diṭṭhiyā nijjhāyitvā khamanaṃ ruccanaṃ <hi rend="bold">diṭṭhinijjhānakkhantī</hi>ti <hi rend="bold">aṭṭhakathāsu</hi> vuttaṃ, tehiyeva sambandhitenāti attho. <hi rend="bold">matta</hi>-saddo hettha visesanivattiattho, tena yathāvuttaṃ kāraṇaṃ nivatteti. <hi rend="bold">attano thāmenā</hi>ti attano ñāṇabaleneva, na pana buddhādīnaṃ guṇānurūpanti adhippāyo. asaṅkhyeyyāparimeyyappabhedā hi buddhādīnaṃ guṇā. vuttañhetaṃ –</p>

<p rend="gatha1">‘‘buddhopi buddhassa bhaṇeyya vaṇṇaṃ,</p>

<p rend="gatha2">kappampi ce aññamabhāsamāno.</p>

<p rend="gatha3">khīyetha kappo ciradīghamantare,</p>

<p rend="gathalast">vaṇṇo na khīyetha tathāgatassā’’ti.. (dī॰ ni॰ aṭṭha॰ 1.304; 3.141; ma॰ ni॰ aṭṭha॰ 2.425; udā॰ aṭṭha॰ 53; bu॰ vaṃ॰ aṭṭha॰ 4.1; apa॰ aṭṭha॰ 2.91; cariyā॰ aṭṭha॰ 9, 329).</p>

<p rend="unindented">idhāpi vakkhati ‘‘appamattakaṃ kho paneta’’ntiādi.</p>

<p rend="bodytext"><hi rend="bold">iti</hi>-saddo nidassanattho vuttappakāraṃ nidasseti. <hi rend="bold">ha</hi>-kāro nipātamattanti āha <hi rend="bold">‘‘evaṃ te’’</hi>ti. <hi rend="bold">aññamaññassā’’</hi>ti idaṃ ruḷhipadaṃ ‘‘eko ekāyā’’ti (pārā॰ 444, 452) padaṃ viyāti dassento <hi rend="bold">‘‘aññoaññassā’’</hi>ti ruḷhipadeneva vivarati. <hi rend="bold">‘‘ujumevā’’</hi>ti sāvadhāraṇasamāsataṃ vatvā tena nivattetabbatthaṃ āha <hi rend="bold">‘‘īsakampi apariharitvā’’</hi>ti, thokatarampi avirajjhitvāti attho. kathanti āha <hi rend="bold">‘‘ācariyena hī’’</hi>tiādi. pubbe ekavāramiva avaṇṇavaṇṇabhāsane niddiṭṭhepi ‘‘ujuvipaccanīkavādā’’ti (dī॰ ni॰ 1.1) vuttattā anekavārameva <pb ed="V" n="1.0167"/> te evaṃ bhāsantīti veditabbanti dassetuṃ <hi rend="bold">‘‘puna itaro avaṇṇaṃ itaro vaṇṇa’’</hi>nti vuttaṃ. tena hi visaddassa vividhatthataṃ samattheti. <hi rend="bold">sāraphalake</hi>ti sāradāruphalake<pb ed="M" n="1.0191"/>, uttamaphalake vā. <hi rend="bold">visarukkhaāṇi</hi>nti visadārumayapaṭāṇiṃ. <hi rend="bold">iriyāpathānubandhanena anubandhā honti,</hi> na sammāpaṭipattianubandhanena.</p>

<p rend="bodytext"><hi rend="bold">sīsānulokino</hi>ti sīsena anulokino, sīsaṃ ukkhipitvā maggānukkamena olokayamānāti attho. <hi rend="bold">tasmiṃ kāle</hi>ti yamhi saṃvacchare, utumhi, māse, pakkhe vā bhagavā taṃ addhānamaggaṃ paṭipanno, tasmiṃ kāle. tena hi aniyamato saṃvaccharautumāsaḍḍhamāsāva niddisitā ‘‘taṃ divasa’’nti divasassa visuṃ niddiṭṭhattā, muhuttādīnañca divasapariyāpannato. ‘‘taṃ addhānaṃ paṭipanno’’ti cettha ādhāravacanametaṃ. teneva hi kiriyāvicchedadassanavasena ‘‘rājagahe piṇḍāya caratī’’ti saha pubbakālakiriyāhi vattamānaniddeso kato, itarathā tasmiṃ kāle rājagahe piṇḍāya carati, taṃ addhānamaggañca paṭipannoti anadhippetattho āpajjeyya. na hi asamānavisayā kiriyā ekādhārā sambhavanti, yā cettha adhippetā addhānapaṭipajjanakiriyā, sā ca aniyamitā na yuttāti. <hi rend="bold">rājagahaparivattakesū</hi>ti rājagahaṃ parivattetvā ṭhitesu. <hi rend="bold">‘‘aññatarasmi’’</hi>nti iminā tesu bhagavato anibaddhavāsaṃ dasseti. <hi rend="bold">so</hi>ti evaṃ rājagahe vasamāno so bhagavā. piṇḍāya caraṇenapi hi tattha paṭibaddhabhāvavacanato sannivāsattameva dasseti. yadi pana ‘‘piṇḍāya caramāno so bhagavā’’ti paccāmaseyya, yathāvuttova anadhippetattho āpajjeyyāti. <hi rend="bold">taṃ divasa</hi>nti yaṃ divasaṃ addhānamaggaṃ paṭipanno, taṃ divasa. <hi rend="bold">taṃ addhānaṃ paṭipannoti</hi> ettha accantasaṃyogavacanametaṃ. bhattabhuñjanato pacchā <hi rend="bold">pacchābhattaṃ,</hi> tasmiṃ pacchābhattasamaye. <hi rend="bold">piṇḍapātapaṭikkanto</hi>ti yattha piṇḍapātatthāya caritvā bhuñjanti, tato apakkanto. <hi rend="bold">taṃ addhānaṃ paṭipanno</hi>ti ‘‘nāḷandāyaṃ veneyyānaṃ vividhahitasukhanipphattiṃ ākaṅkhamāno imissā aṭṭhuppattiyā tividhasīlālaṅkataṃ nānāvidhakuhanalapanādimicchājīvaviddhaṃsanaṃ dvāsaṭṭhidiṭṭhijālaviniveṭhanaṃ dasasahassilokadhātupakampanaṃ brahmajālasuttaṃ desessāmī’’ti taṃ yathāvuttaṃ dīghamaggaṃ paṭipanno, idaṃ pana kāraṇaṃ pakaraṇatova pākaṭanti na vuttaṃ. ettāvatā ‘‘kasmā pana bhagavā taṃ addhānaṃ paṭipanno’’ti codanā visodhitā hoti.</p>

<p rend="bodytext">idāni itarampi codanaṃ visodhituṃ <hi rend="bold">‘‘suppiyopī’’</hi>ti vuttaṃ. tasmiṃ kāle, taṃ divasaṃ anubandhoti ca vuttanayena sambandho. pāto <pb ed="M" n="1.0192"/> asitabboti <hi rend="bold">pātarāso,</hi> so bhutto yenāti <hi rend="bold">bhuttapātarāso. iccevā</hi>ti evameva manasi sannidhāya, na pana ‘‘bhagavantaṃ, bhikkhusaṅghañca piṭṭhito <pb ed="V" n="1.0168"/> piṭṭhito anubandhissāmī’’ti. tena vuttaṃ <hi rend="bold">‘‘bhagavato taṃ maggaṃ paṭipannabhāvaṃ ajānantovā’’</hi>ti, tathā ajānanto eva hutvā anubandhoti attho. na hi so bhagavantaṃ daṭṭhumeva icchati, tenāha <hi rend="bold">‘‘sace pana jāneyya, nānubandheyyā’’</hi>ti. ettāvatā ‘‘kasmā ca suppiyo anubandho’’ti codanā visodhitā hoti. <hi rend="bold">‘‘so’’</hi>tiādinā aparampi codanaṃ visodheti. kadāci pana bhagavā aññataraveseneva gacchati aṅgulimāladamanapakkusātiabhiggamanādīsu, kadāci buddhasiriyā, idhāpi īdisāya buddhasiriyāti dassetuṃ <hi rend="bold">‘‘buddhasiriyā sobhamāna’’</hi>ntiādi vuttaṃ. <hi rend="bold">sirī</hi>ti cettha sarīrasobhaggādisampatti, tadeva upamāvasena dasseti <hi rend="bold">‘‘rattakambalaparikkhittamivā’’</hi>tiādinā. gacchatīti jaṅgamo yathā ‘‘caṅkamo’’ti. cañcalamāno gacchanto <hi rend="bold">giri,</hi> tādisassa kanakagirino sikharamivāti attho.</p>

<p rend="bodytext"><hi rend="bold">‘‘tasmiṃ kirā’’</hi>tiādi tabbivaraṇaṃ, pāḷiyaṃ adassitattā, porāṇaṭṭhakathāyañca anāgatattā anussavasiddhā ayaṃ kathāti dassetuṃ <hi rend="bold">‘‘kirā’’</hi>ti vuttanti vadanti, tathā vā hotu aññathā vā, attanā adiṭṭhaṃ, asutaṃ, amutañca anussavamevāti daṭṭhabbaṃ. nīlapītalohitodātamañjiṭṭhapabhassaravasena <hi rend="bold">chabbaṇṇā. samantā</hi>ti samantato dasahi disāhi. <hi rend="bold">asītihatthappamāṇe</hi>ti tesaṃ rasmīnaṃ pakatiyā pavattiṭṭhānavasena vuttaṃ, tasmā samantato, upari ca paccekaṃ asītihatthamatte padese pakatiyāva ghanībhūtā rasmiyo tiṭṭhantīti daṭṭhabbaṃ, <hi rend="bold">vinayaṭīkāyaṃ</hi> pana ‘‘tāyeva byāmappabhā nāma. yato chabbaṇṇā rasmiyo taḷākato mātikā viya dasasu disāsu dhāvanti, sā yasmā byāmamattā viya khāyati, tasmā byāmappabhāti vuccatī’’ti vuttaṃ, (vi॰ vi॰ ṭī॰ 1.16) <hi rend="bold">saṅgītisuttavaṇṇanāyaṃ</hi> pana vakkhati ‘‘puratthimakāyato suvaṇṇavaṇṇā rasmi uṭṭhahitvā asītihatthaṃ ṭhānaṃ gaṇhāti. pacchimakāyato. dakkhiṇahatthato. vāmahatthato suvaṇṇavaṇṇā rasmi uṭṭhahitvā asītihatthaṃ ṭhānaṃ gaṇhāti. upari kesantato paṭṭhāya sabbakesāvaṭṭehi moragīvavaṇṇā rasmi uṭṭhahitvā gaganatale <pb ed="M" n="1.0193"/> asītihatthaṃ ṭhānaṃ gaṇhāti. heṭṭhā pādatalehi pavāḷavaṇṇā rasmi uṭṭhahitvā ghanapathaviyaṃ asītihatthaṃ ṭhānaṃ gaṇhāti. evaṃ samantā asītihatthamattaṃ ṭhānaṃ chabbaṇṇā buddharasmiyo vijjotamānā vipphandamānā vidhāvantī’’ti (dī॰ ni॰ aṭṭha॰ 3.299) keci pana aññathāpi parikappanāmattena vadanti, taṃ na gahetabbaṃ tathā aññattha anāgatattā, ayuttattā ca. tāsaṃ pana buddharasmīnaṃ tadā aniggūhitabhāvadassanatthaṃ ‘‘tasmiṃ kira samaye’’ti vuttaṃ. pakkusātiabhiggamanādīsu viya hi tadā tāsaṃ niggūhane kiñci kāraṇaṃ natthi. <hi rend="bold">ādhāvantī</hi>ti abhimukhaṃ disaṃ dhāvanti. <hi rend="bold">vidhāvantī</hi>ti vividhā hutvā vidisaṃ dhāvanti.</p>

<p rend="bodytext">tasmiṃ <pb ed="V" n="1.0169"/> vanantare dissamānākārena tāsaṃ rasmīnaṃ sobhā viññāyatīti āha <hi rend="bold">‘‘ratanāveḷā’’</hi>tiādi. <hi rend="bold">ratanāveḷā</hi> nāma ratanamayavaṭaṃsakaṃ muddhaṃ avati rakkhatīti hi <hi rend="bold">aveḷā,</hi> <hi rend="bold">āveḷā</hi> vā, muddhamālā. <hi rend="bold">ukkā</hi> nāma yā sajotibhūtā, tāsaṃ sataṃ, nipatanaṃ <hi rend="bold">nipāto,</hi> tassa nipāto, tena samākulaṃ tathā. pisitabbattā <hi rend="bold">piṭṭhaṃ,</hi> cīnadese jātaṃ piṭṭhaṃ <hi rend="bold">cīnapiṭṭhaṃ,</hi> rattacuṇṇaṃ, yaṃ <hi rend="bold">‘‘sindūro’’</hi>tipi vuccati, cīnapiṭṭhameva cuṇṇaṃ. vāyuno vegena ito cito ca khittaṃ tanti tathā. indassa dhanu lokasaṅketavasenāti <hi rend="bold">indadhanu,</hi> sūriyarasmivasena gagane paññāyamānākāraviseso. kuṭilaṃ aciraṭṭhāyittā virūpaṃ hutvā javati dhāvatīti <hi rend="bold">vijju,</hi> sāyeva <hi rend="bold">latā</hi> taṃsadisabhāvenāti tathā, vāyuvegato valāhakaghaṭṭaneneva jātarasmi. tāyati avijahanavasena ākāsaṃ pāletīti <hi rend="bold">tārā,</hi> gaṇasaddo paccekaṃ yojetabbo. tassa pabhā tathā. <hi rend="bold">vipphuritaviccharitamivā</hi>ti ābhāya vividhaṃ pharamānaṃ, vijjotayamānaṃ viya ca. vanassa antaraṃ vivaraṃ <hi rend="bold">vanantaraṃ,</hi> bhagavatā pattapattavanappadesanti vuttaṃ hoti.</p>

<p rend="bodytext">asītiyā anubyañjanehi tambanakhatādīhi anurañjitaṃ tathā. <hi rend="bold">kamalaṃ</hi> padumapuṇḍarīkāni, avasesaṃ nīlarattasetabhedaṃ saroruhaṃ <hi rend="bold">uppalaṃ,</hi> iti pañcavidhā paṅkajajāti pariggahitā hoti. vikasitaṃ phullitaṃ tadubhayaṃ yassa sarassa tathā. sabbena pakārena parito samantato phullati vikasatīti <hi rend="bold">sabbapāliphullaṃ</hi> a-kārassa ā-kāraṃ, ra-kārassa ca la-kāraṃ katvā yathā ‘‘pālibhaddo’’ti, tārānaṃ marīci pabhā, tāya vikasitaṃ vijjotitaṃ <pb ed="M" n="1.0194"/> tathā. byāmappabhāya parikkhepo parimaṇḍalo, tena vilāsinī sobhinī tathā. mahāpurisalakkhaṇāni aññamaññapaṭibaddhattā mālākāreneva ṭhitānīti vuttaṃ <hi rend="bold">‘‘dvattiṃsavaralakkhaṇamālā’’</hi>ti. dvattiṃsacandādīnaṃ mālā kenaci ganthetvā paṭipāṭiyā ca ṭhapitāti na vattabbā ‘‘yadi siyā’’ti parikappanāmattena hi <hi rend="bold">‘‘ganthetvā ṭhapitadvattiṃsacandamālāyā’’</hi>tiādi vuttaṃ. parikappopamā hesā, lokepi ca dissati.</p>

<p rend="gatha1">‘‘mayeva mukhasobhāsse, tyalaminduvikatthanā.</p>

<p rend="gathalast">yatombujepi sātthīti, parikappopamā aya’’nti..</p>

<p rend="bodytext">dvattiṃsacandamālāya siriṃ attano siriyā abhibhavantī ivāti sambandho. esa nayo sesesupi.</p>

<p rend="bodytext">evaṃ bhagavato tadā sobhaṃ dassetvā idāni bhikkhusaṅghassāpi sobhaṃ dassento <hi rend="bold">‘‘tañca panā’’</hi>tiādimāha<pb ed="V" n="1.0170"/>. catubbidhāya appicchatāya <hi rend="bold">appicchā.</hi> dvādasahi santosehi <hi rend="bold">santuṭṭhā.</hi> tividhena vivekena <hi rend="bold">pavivittā.</hi> rājarājamahāmattādīhi <hi rend="bold">asaṃsaṭṭhā.</hi> duppaṭipattikānaṃ <hi rend="bold">codakā. pāpe</hi> akusale <hi rend="bold">garahino</hi> paresaṃ hitapaṭipattiyā <hi rend="bold">vattāro.</hi> paresañca <hi rend="bold">vacanakkhamā. vimuttiñāṇadassanaṃ</hi> nāma paccavekkhaṇañāṇaṃ. <hi rend="bold">‘‘tesa’’</hi>ntiādinā tadabhisambandhena bhagavato sobhaṃ dasseti. rattapadumānaṃ saṇḍo samūho vanaṃ, tassa majjhe gatā tathā. ‘‘rattaṃ <hi rend="bold">padumaṃ,</hi> setaṃ <hi rend="bold">puṇḍarīka’’</hi>nti pattaniyamamantarena tathā vuttaṃ, pattaniyamena pana satapattaṃ <hi rend="bold">padumaṃ,</hi> ūnakasatapattaṃ <hi rend="bold">puṇḍarīkaṃ. pavāḷaṃ</hi> viddumo, tena katāya vedikāya parikkhitto viya. <hi rend="bold">migapakkhīnampī</hi>ti <hi rend="bold">pi</hi>-saddo, <hi rend="bold">api</hi>-saddo vā sambhāvanāyaṃ, tenāha <hi rend="bold">‘‘pageva devamanussāna’’</hi>nti. <hi rend="bold">mahātherā</hi>ti mahāsāvake sandhāyāha. surañjitabhāvena īsakaṃ kaṇhavaṇṇatāya <hi rend="bold">meghavaṇṇaṃ. ekaṃsaṃ karitvā</hi>ti ekaṃsapārupanavasena vāmaṃse karitvā. kattarassa jiṇṇassa ālambano daṇḍo <hi rend="bold">kattaradaṇḍo,</hi> bāhullavasenāyaṃ samaññā. <hi rend="bold">suvammaṃ</hi> nāma sobhaṇuracchado, tena <hi rend="bold">vammitā</hi> sannaddhāti <hi rend="bold">suvammavammitā,</hi> idaṃ tesaṃ paṃsukūladhāraṇanidassanaṃ. yesaṃ kucchigataṃ sabbampi tiṇapalāsādi gandhajātameva hoti, te <hi rend="bold">gandhahatthino</hi> nāma, ye ‘‘hemavatā’’tipi vuccanti, tesampi therānaṃ sīlādiguṇagandhatāya taṃsadisatā. antojaṭābahijaṭāsaṅkhātāya <pb ed="M" n="1.0195"/> taṇhājaṭāya vijaṭitabhāvato <hi rend="bold">vijaṭitajaṭā.</hi> taṇhābandhanāya chinnattā <hi rend="bold">chinnabandhanā. ‘‘so’’</hi>tiādi yathāvuttavacanassa guṇadassanaṃ. <hi rend="bold">anubuddhehī</hi>ti buddhānamanubuddhehi. tepi hi ekadesena bhagavatā paṭividdhapaṭibhāgeneva cattāri saccāni bujjhanti. <hi rend="bold">pattaparivārita</hi>nti pupphadalena parivāritaṃ. <hi rend="bold">kaṃ</hi> vuccati kamalādi, tasmiṃ sarati virājatīti <hi rend="bold">kesaraṃ,</hi> kiñjakkho. kaṇṇe karīyatīti <hi rend="bold">kaṇṇikā.</hi> kaṇṇālaṅkāro, taṃsadisaṇṭhānatāya <hi rend="bold">kaṇṇikā,</hi> bījakoso. channaṃ haṃsakulānaṃ seṭṭho <hi rend="bold">dhataraṭṭho haṃsarājā viya, hārito</hi> nāma <hi rend="bold">mahābrahmā viya. </hi></p>

<p rend="bodytext">evaṃ gacchantaṃ bhagavantaṃ, bhikkhū ca disvā attano parisaṃ olokesīti sambandho. <hi rend="bold">kājadaṇḍake</hi>ti kājasaṅkhāte bhārāvahadaṇḍake, kājasmiṃ vā bhāralaggitadaṇḍake. khuddakaṃ pīṭhaṃ <hi rend="bold">pīṭhakaṃ.</hi> mūle, agge ca tidhā kato daṇḍo<hi rend="bold"> tidaṇḍo.</hi> morahatthako <hi rend="bold">morapiñchaṃ.</hi> khuddakaṃ pasibbaṃ <hi rend="bold">pasibbakaṃ. kuṇḍikā</hi> kamaṇḍalu. sā hi kaṃ udakaṃ udeti pasaveti, rakkhatīti vā <hi rend="bold">kuṇḍikā</hi> niruttinayena. gahitaṃ omakato lujjitaṃ, vividhaṃ lujjitañca pīṭhaka…pe॰… kuṇḍikādianekaparikkhārasaṅkhātaṃ bhāraṃ bharati vahatīti <hi rend="bold">gahita…pe॰… bhārabharitā. itī</hi>ti nidassanattho. <hi rend="bold">eva</hi>nti idamattho. evaṃ idaṃ vacanamādi yassa vacanassa tathā, tadeva niratthakaṃ vacanaṃ yassāti <hi rend="bold">evamādiniratthakavacanā.</hi> mukhaṃ etassa atthīti <hi rend="bold">mukharā,</hi> sabbepi mukhavantā eva, ayaṃ pana pharusābhilāpamukhavatī, tasmā evaṃ vuttaṃ. nindāyañhi ayaṃ rapaccayo. mukhena <pb ed="V" n="1.0171"/> vā amanāpaṃ kammaṃ rāti gaṇhātīti <hi rend="bold">mukharā.</hi> vividhā kiṇṇā vācā yassāti <hi rend="bold">vikiṇṇavācā. tassā</hi>ti suppiyassa paribbājakassa. nti yathāvuttappakāraṃ parisaṃ.</p>

<p rend="bodytext"><hi rend="bold">idānī</hi>ti tassa tathārūpāya parisāya dassanakkhaṇe. <hi rend="bold">panā</hi>ti arucisaṃsūcanattho, tathāpīti attho. <hi rend="bold">lābha…pe॰… hāniyā ceva</hi> hetubhūtāya. kathaṃ hānīti āha <hi rend="bold">‘‘aññatitthiyānañhī’’</hi>tiādi. <hi rend="bold">nissirīkata</hi>nti nisobhataṃ, ayamattho morajātakādīhipi dīpetabbo. <hi rend="bold">‘‘upatissakolitānañcā’’</hi>tiādinā pakkhahānitāya vitthāro. āyasmato sāriputtassa, mahāmoggallānassa ca bhagavato santike pabbajjaṃ sandhāya <hi rend="bold">‘‘tesu pana pakkantesū’’</hi>ti vuttaṃ. tesaṃ pabbajitakāleyeva aḍḍhateyyasataṃ paribbājakaparisā pabbaji, tato parampi <pb ed="M" n="1.0196"/> tadanupabbajitā paribbājakaparisā aparimāṇāti dasseti <hi rend="bold">‘‘sāpi tesaṃ parisā bhinnā’’</hi>ti iminā. yāya kāyaci hi paribbājakaparisāya pabbajitāya tassa parisā bhinnāyeva nāma samānagaṇattāti tathā vuttaṃ. <hi rend="bold">‘‘imehī’’</hi>tiādinā lābhapakkhahāniṃ nigamanavasena dasseti. usūyasaṅkhātassa visassa uggāro uggilanaṃ <hi rend="bold">usūyavisuggāro,</hi> taṃ. ettha ca ‘‘yasmā panesā’’tiādināva ‘‘kasmā ca so ratanattayassa avaṇṇaṃ bhāsatī’’ti codanaṃ visodheti, <hi rend="bold">‘‘sace’’</hi>tiādikaṃ pana sabbampi tapparivāravacanamevāti tehipi sā visodhitāyeva nāma. bhagavato virodhānunayābhāvavīmaṃsanatthaṃ ete avaṇṇaṃ vaṇṇaṃ bhāsanti. ‘‘mārena anvāviṭṭhā evaṃ bhāsantī’’ti ca keci vadanti, tadayuttameva aṭṭhakathāya ujuvipaccanīkattā. pākaṭoyevāyamatthoti.</p>

<p rend="bodytext" n="2"><hi rend="paranum">2</hi><hi rend="dot">.</hi> yasmā atthaṅgato sūriyo, tasmā akālo dāni gantunti sambandho.</p>

<p rend="bodytext"><hi rend="bold">ambalaṭṭhikā</hi>ti sāmīpikavohāro yathā ‘‘varuṇanagaraṃ, godāgāmo’’ti āha <hi rend="bold">‘‘tassa kirā’’</hi>tiādi. taruṇapariyāyo <hi rend="bold">laṭṭhikā</hi>-saddo rukkhavisaye yathā ‘‘mahāvanaṃ ajjhogāhetvā beluvalaṭṭhikāya mūle divāvihāraṃ nisīdī’’tiādīsūti dasseti’’ <hi rend="bold">‘‘taruṇambarukkho’’</hi>ti iminā. keci pana ‘‘ambalaṭṭhikā nāma vuttanayena eko gāmo’’ti vadanti, tesaṃ mate <hi rend="bold">ambalaṭṭhikāya</hi>nti samīpatthe bhummavacanaṃ. <hi rend="bold">chāyūdakasampanna</hi>nti chāyāya ceva udakena ca sampannaṃ. <hi rend="bold">mañjusā</hi>ti peḷā. <hi rend="bold">paṭibhānacittavicitta</hi>nti itthipurisasaññogādinā paṭibhānacittena vicittaṃ, etena rañño <hi rend="bold">agāraṃ,</hi> tadeva <hi rend="bold">rājāgāraka</hi>nti dasseti. rājāgārakaṃ nāma vessavaṇamahārājassa devāyatananti eke.</p>

<p rend="bodytext"><hi rend="bold">bahuparissayo</hi>ti <pb ed="V" n="1.0172"/> bahupaddavo. kehīti vuttaṃ ‘‘core’hipī’’tiādi. <hi rend="bold">handā</hi>ti vacanavossaggatthe nipāto, tadānubhāvato nipparissayatthāya idāni upagantvā sve gamissāmīti adhippāyo. <hi rend="bold">‘‘saddhiṃ antevāsinā brahmadattena māṇavenā’’</hi> ticceva sīhaḷaṭṭhakathāyaṃ vuttaṃ, tañca kho pāḷiāruḷhavaseneva, na pana tadā suppiyassa parisāya abhāvatoti imamatthaṃ dassetuṃ <hi rend="bold">‘‘saddhiṃ attano parisāyā’’</hi>ti idha vuttaṃ. kasmā panettha brahmadattoyeva pāḷiyamāruḷho, na pana tadavasesā suppiyassa parisāti<pb ed="M" n="1.0197"/>? desanānadhīnabhāvena payojanābhāvato. yathā cetaṃ, evaṃ aññampi edisaṃ payojanābhāvato saṅgītikārakehi na saṅgītanti daṭṭhabbaṃ. keci pana ‘‘pāḷiyaṃ vutta’’nti ādhāraṃ vatvā ‘tadetaṃ na sīhaḷaṭṭhakathānayadassanaṃ, pāḷiyaṃ vuttabhāvadassanamevā’ti’’ vadanti, taṃ na yujjati. pāḷiāruḷhavaseneva pāḷiyaṃ vuttanti adhippetatthassa āpajjanato. tasmā yathāvuttanayeneva attho gahetabboti. <hi rend="bold">‘‘vutta</hi>nti vā amhehipi idha vattabbanti attho. evañhi tadā aññāyapi parisāya vijjamānabhāvadassanatthaṃ evaṃ vuttaṃ, pāḷiyamāruḷhavasena pana aññathāpi idha vattabbanti adhippāyo yutto’’ti vadanti.</p>

<p rend="bodytext">idāni ‘‘tatrāpi suda’’ntiādipāḷiyā sambandhaṃ dassetuṃ <hi rend="bold">‘‘evaṃ vāsaṃ upagato panā’’</hi>tiādi vuttaṃ. parivāretvā nisinno hotīti sambandho. kucchitaṃ kattabbanti <hi rend="bold">kukataṃ,</hi> tassa bhāvo <hi rend="bold">kukkuccaṃ,</hi> kucchitakiriyā, ito cito ca cañcalananti attho, hatthassa kukkuccaṃ tathā. <hi rend="bold">‘‘sā hī’’</hi>tiādinā tathābhūtatāya kāraṇaṃ dasseti. <hi rend="bold">nivāte</hi>ti vātavirahitaṭṭhāne. yathāvuttadosābhāvena <hi rend="bold">niccalā. taṃ vibhūti</hi>nti tādisaṃ sobhaṃ. <hi rend="bold">vippalapantī</hi>ti sativossaggavasena vividhā lapanti. <hi rend="bold">nillālitajivhā</hi>ti ito cito ca nikkhantajivhā. <hi rend="bold">kākacchamānā</hi>ti kākānaṃ saddasadisaṃ saddaṃ kurumānā. <hi rend="bold">gharugharupassāsino</hi>ti gharugharuiti saddaṃ janetvā passasantā. <hi rend="bold">issāvasenā</hi>ti yathāvuttehi dvīhi kāraṇehi usūyanavasena. <hi rend="bold">‘‘sabbaṃ vattabba’’</hi>nti iminā ‘‘ādipeyyālanayoya’’nti dasseti.</p>

<p rend="bodytext" n="3"><hi rend="paranum">3</hi><hi rend="dot">.</hi> sammā pahonti taṃ taṃ kammanti <hi rend="bold">sampahulā,</hi> bahavo, tenāha <hi rend="bold">‘‘bahukāna’’</hi>nti. sabbantimena paricchedena catuvaggasaṅgheneva vinayakammassa kattabbattā <hi rend="bold">‘‘vinayapariyāyenā’’</hi>tiādi vuttaṃ. <hi rend="bold">tayo janā</hi>ti cesa upalakkhaṇaniddeso dvinnampi sampahulattā. tattha tattha tathāyevāgatattā <hi rend="bold">‘‘suttantapariyāyenā’’</hi>tiādimāha. taṃ taṃ pāḷiyā āgatavohāravasena hi ayaṃ bhedo. tayo janā tayo eva nāma, tato paṭṭhāya uttari catupañcajanādikā sampahulāti attho. <hi rend="bold">tato</hi>ti cāyaṃ mariyādāvadhi. <hi rend="bold">maṇḍalamāḷo</hi>ti anekatthapavattā samaññā, idha pana īdisāya evāti niyamento <pb ed="V" n="1.0173"/> āha <hi rend="bold">‘‘katthacī’’</hi>tiādi. <hi rend="bold">kaṇṇikā</hi> vuccati kūṭaṃ. <hi rend="bold">haṃsavaṭṭakacchannenā</hi>ti haṃsamaṇḍalākārachannena. tadeva channaṃ aññattha <pb ed="M" n="1.0198"/> ‘‘supaṇṇavaṅkacchadana’’nti vuttaṃ. kūṭena yutto agāro, soyeva sālāti <hi rend="bold">kūṭāgārasālā. thambhapantiṃ parikkhipitvā</hi>ti thambhamālaṃ parivāretvā, parimaṇḍalākārena thambhapantiṃ katvāti vuttaṃ hoti. <hi rend="bold">upaṭṭhānasālā</hi> nāma payirupāsanasālā. yattha upaṭṭhānamattaṃ karonti, na ekarattadirattādivasena nisīdanaṃ, idha pana tathā katā nisīdanasālāyevāti dasseti <hi rend="bold">‘‘idha panā’’</hi>tiādinā. teneva pāḷiyaṃ ‘‘sannipatitāna’’ ntveva avatvā ‘‘sannisinnāna’’ntipi vuttaṃ. mānitabboti <hi rend="bold">māḷo,</hi> mīyati pamīyatīti vā <hi rend="bold">māḷo.</hi> maṇḍalākārena paṭicchanno māḷoti <hi rend="bold">maṇḍalamāḷo,</hi> anekakoṇavanto paṭissayaviseso. <hi rend="bold">‘‘sannisinnāna’’</hi>nti <hi rend="bold">nisajjanavasena</hi> vuttaṃ, <hi rend="bold">nisajjanavasena</hi> vā <hi rend="bold">‘‘sannisinnāna’’</hi>nti saṃvaṇṇetabbapadamajjhāharitvā sambandho. iminā nisīdanairiyāpathaṃ, kāyasāmaggīvasena ca samodhānaṃ sandhāya padadvayametaṃ vuttanti dasseti. <hi rend="bold">saṅkhiyā vuccati kathā</hi> sammā khiyanato kathanato. <hi rend="bold">kathādhammo</hi>ti kathāsabhāvo, upaparikkhā vidhīti keci.</p>

<p rend="bodytext"><hi rend="bold">‘‘acchariya’’</hi>ntiādi tassa rūpadassananti āha <hi rend="bold">‘‘katamo pana so’’</hi>tiādi. <hi rend="bold">so</hi>ti kathādhammo. ‘‘nīyatīti <hi rend="bold">nayo,</hi> attho, saddasatthaṃ anugato nayo <hi rend="bold">saddanayo’’</hi>ti (dī॰ ni॰ ṭī॰ 1.3) <hi rend="bold">ācariyadhammapālattherena</hi> vuttaṃ. nīyati attho etenāti vā <hi rend="bold">nayo,</hi> upāyo, saddasatthe āgato nayo atthagahaṇūpāyo <hi rend="bold">saddanayo.</hi> tattha hi anabhiṇhavuttike acchariya-saddo icchito ruḷhivasena. tenevāha <hi rend="bold">‘‘andhassa pabbatārohaṇaṃ viyā’’</hi>tiādi. tassa hi tadārohaṇaṃ na niccaṃ, kadāciyeva siyā, evamidampi. accharāyoggaṃ <hi rend="bold">acchariyaṃ</hi> niruttinayena yoggasaddassa lopato, taddhitavasena vā ṇiyapaccayassa vicitravuttito, so pana porāṇaṭṭhakathāyameva āgatattā <hi rend="bold">‘‘aṭṭhakathānayo’’</hi>ti vutto. pubbe abhūtanti <hi rend="bold">abhūtapubbaṃ,</hi> etena na bhūtaṃ abhūtanti nibbacanaṃ, bhūta-saddassa ca atītatthaṃ dasseti. <hi rend="bold">yāvañcida</hi>nti sandhivasena niggahitāgamoti āha <hi rend="bold">‘‘yāva ca ida’’</hi>nti, etassa ca ‘‘suppaṭividitā’’ti etena sambandho. <hi rend="bold">yāva ca</hi>yattakaṃ<hi rend="bold"> idaṃ</hi> ayaṃ nānādhimuttikatā suppaṭividitā, taṃ ‘‘ettakamevā’’ti na sakkā amhehi paṭivijjhituṃ, akkhātuñcāti sapāṭhasesattho. tenevāha <hi rend="bold">‘‘tena suppaṭividitatāya appameyyataṃ dassetī’’</hi>ti.</p>

<p rend="bodytext"><hi rend="bold">‘‘bhagavatā’’</hi>tiādīhi <pb ed="M" n="1.0199"/> padehi samānādhikaraṇabhāvena vuttattā <hi rend="bold">tenā</hi>ti ettha <hi rend="bold">ta</hi>-saddo sakatthapaṭiniddeso, tasmā yena abhisambuddhabhāvena bhagavā pakato samāno supākaṭo nāma hoti, tadabhisambuddhabhāvaṃ saddhiṃ āgamanapaṭipadāya tassa atthabhāvena dassento <hi rend="bold">‘‘yo so’’</hi>tiādimāha<pb ed="V" n="1.0174"/>. na hettha so pubbe vutto atthi, yo attho tehi therehi ta-saddena parāmasitabbo bhaveyya. tasmā yathāvuttaguṇasaṅkhātaṃ sakatthaṃyevesa padhānabhāvena parāmasatīti daṭṭhabbaṃ. <hi rend="bold">anuttaraṃ sammāsambodhi</hi>nti aggamaggañāṇapadaṭṭhānaṃ anāvaraṇañāṇaṃ, anāvaraṇañāṇapadaṭṭhānañca aggamaggañāṇaṃ. tadubhayañhi sammā aviparītaṃ sayameva bujjhati, sammā vā pasaṭṭhā sundaraṃ bujjhatīti <hi rend="bold">sammāsambodhi.</hi> sā pana buddhānaṃ sabbaguṇasampattiṃ deti abhiseko viya rañño sabbalokissariyabhāvaṃ, tasmā ‘‘anuttarā sammāsambodhī’’ti vuccati. <hi rend="bold">abhisambuddho</hi>ti abbhaññāsi paṭivijjhi, tena tādisena bhagavatāti attho. satipi ñāṇadassanānaṃ idha paññāvevacanabhāve tena tena visesena nesaṃ visayavisesappavattiṃ dassento <hi rend="bold">‘‘tesaṃ tesaṃ sattāna’’</hi>ntiādimāha. ettha hi paṭhamamatthaṃ asādhāraṇañāṇavasena dasseti. āsayānusayañāṇena <hi rend="bold">jānatā</hi> sabbaññutānāvaraṇañāṇehi <hi rend="bold">passatā</hi>ti attho.</p>

<p rend="bodytext">dutiyaṃ vijjattayavasena. <hi rend="bold">pubbenivāsādīhī</hi>ti pubbenivāsāsavakkhayañāṇehi. tatiyaṃ abhiññānāvaraṇañāṇavasena. abhiññāpariyāpannepi <hi rend="bold">‘‘tīhi vijjāhī’’</hi>ti tāsaṃ rāsibhedadassanatthaṃ vuttaṃ. anāvaraṇañāṇasaṅkhātena <hi rend="bold">samantacakkhunā</hi> passatāti attho. catutthaṃ sabbaññutaññāṇamaṃsacakkhuvasena. <hi rend="bold">paññāyā</hi>ti sabbaññutaññāṇena. <hi rend="bold">kuṭṭassa</hi> bhittiyā <hi rend="bold">tiro</hi> paraṃ, anto vā, tadādīsu gatāni. <hi rend="bold">ativisuddhenā</hi>ti ativiya visuddhena pañcavaṇṇasamannāgatena sunīlapāsādikaakkhilomasamalaṅkatena rattiñceva divā ca samantā yojanaṃ passantena <hi rend="bold">maṃsacakkhunā.</hi> pañcamaṃ paṭivedhadesanāñāṇavasena. <hi rend="bold">‘‘attahitasādhikāyā’’</hi>ti ekaṃsato vuttaṃ, pariyāyato panesā parahitasādhikāpi hoti. tāya hi dhammasabhāvapaṭicchādakakilesasamugghātāya desanāñāṇādi sambhavati. <hi rend="bold">paṭivedhapaññāyā</hi>ti ariyamaggapaññāya. vipassanāsahagato samādhi padaṭṭhānaṃ <pb ed="M" n="1.0200"/> āsannakāraṇametissāti <hi rend="bold">samādhipadaṭṭhānā,</hi> tāya. <hi rend="bold">desanāpaññāyā</hi>ti desanākiccanipphādakena sabbaññutaññāṇena. <hi rend="bold">arīna</hi>nti kilesārīnaṃ, pañcamārānaṃ vā, sāsanapaccatthikānaṃ vā aññatitthiyānaṃ. tesaṃ hananaṃ pāṭihāriyehi abhibhavanaṃ appaṭibhānatākaraṇaṃ, ajjhupekkhanañca majjhimapaṇṇāsake pañcamavagge saṅgītaṃ <hi rend="bold">caṅkīsutta</hi>ñcettha (ma॰ ni॰ 2.422) nidassanaṃ, etena arayo hatā anenāti niruttinayena padasiddhimāha. ato nāvacanassa tābyappadeso mahāvisayenāti daṭṭhabbaṃ. apica arayo hanatīti antasaddena padasiddhi, ikārassa ca akāro. paccayādīnaṃ sampadānabhūtānaṃ, tesaṃ vā paṭiggahaṇaṃ, paṭiggahituṃ vā arahatīti arahanti dasseti <hi rend="bold">‘‘paccayādīnañca arahattā’’</hi>ti iminā. <hi rend="bold">sammā</hi>ti aviparītaṃ. <hi rend="bold">sāmañcā</hi>ti sayameva, aparaneyyo hutvāti vuttaṃ hoti. kathaṃ panettha ‘‘sabbadhammāna’’nti ayaṃ viseso labbhatīti? sāmaññajotanāya <pb ed="V" n="1.0175"/> visese avaṭṭhānato, visesatthinā ca visesassa anupayojetabbato yajjevaṃ ‘‘dhammāna’’nti visesovānupayojito siyā, kasmā sabbadhammānanti ayamattho anupayojīyatīti? ekadesassa aggahaṇato. padesaggahaṇe hi asati gahetabbassa nippadesatā viññāyati yathā ‘‘dikkhito na dadātī’’ti, esa nayo īdisesu.</p>

<p rend="bodytext">idāni ca catūhi padehi catuvesārajjavasena attanā adhippetataraṃ chaṭṭhamatthaṃ dassetuṃ <hi rend="bold">‘‘antarāyikadhamme vā’’</hi>tiādi vuttaṃ. tathā hi tadeva nigamanaṃ karoti <hi rend="bold">‘‘eva’’</hi>ntiādinā. tattha antarāyakaradhammañāṇena <hi rend="bold">jānatā,</hi> niyyānikadhammañāṇena <hi rend="bold">passatā,</hi> āsavakkhayañāṇena <hi rend="bold">arahatā,</hi> sabbaññutaññāṇena <hi rend="bold">sammāsambuddhena</hi>āti yathākkamaṃ yojetabbaṃ. anatthacaraṇena kilesā eva arayoti <hi rend="bold">kilesārayo,</hi> tesaṃ <hi rend="bold">kilesārīnaṃ.</hi> etthāha – yassa ñāṇassa vasena sammā sāmañca sabbadhammānaṃ buddhattā bhagavā sammāsambuddho nāma jāto, kiṃ panidaṃ ñāṇaṃ sabbadhammānaṃ bujjhanavasena pavattamānaṃ sakiṃyeva sabbasmiṃ visaye pavattati, udāhu kamenāti. kiñcettha – yadi tāva sakiṃyeva sabbasmiṃ visaye pavattati, evaṃ sati atītānāgatapaccuppannaajjhattabahiddhādibhedabhinnānaṃ saṅkhatadhammānaṃ, asaṅkhatasammutidhammānañca ekajjhaṃ upaṭṭhāne dūrato cittapaṭaṃ pekkhantassa viya paṭibhāgenāvabodho na siyā, tathā ca sati ‘‘sabbe dhammā anattā’’ti <pb ed="M" n="1.0201"/> (a॰ ni॰ 3.137; dha॰ pa॰ 279; mahāni॰ 27; cūḷani॰ 8, 10; netti॰ 5) vipassantānaṃ anattākārena viya sabbe dhammā anirūpitarūpena bhagavato ñāṇavisayā hontīti āpajjati. yepi ‘‘sabbañeyyadhammānaṃ ṭhitilakkhaṇavisayaṃ vikapparahitaṃ sabbakālaṃ buddhānaṃ ñāṇaṃ pavattati, tena te ‘sabbavidū’ti vuccanti. evañca katvā –</p>

<p rend="gatha1">‘gacchaṃ samāhito nāgo, ṭhito nāgo samāhito.</p>

<p rend="gathalast">seyyaṃ samāhito nāgo, nisinnopi samāhito’ti.. (a॰ ni॰ 6.43). –</p>

<p rend="unindented">idampi sabbadā ñāṇappavattidīpakaṃ aṅguttarāgame nāgopamasuttavacanaṃ suvuttaṃ nāma hotī’’ti vadanti, tesampi vāde vuttadosā nātivatti. ṭhitilakkhaṇārammaṇatāya ca atītānāgatadhammānaṃ tadabhāvato ekadesavisayameva bhagavato ñāṇaṃ siyā, tasmā sakiññeva sabbasmiṃ visaye ñāṇaṃ pavattatīti na yujjati. atha kamena sabbasmimpi visaye ñāṇaṃ pavattati, evampi na yujjati. na hi jātibhūmisabhāvādivasena, disādesakālādivasena ca anekabhedabhinne ñeyye kamena <pb ed="V" n="1.0176"/> gayhamāne tassa anavasesapaṭivedho sambhavati apariyantabhāvato ñeyyassa. ye pana ‘‘atthassa avisaṃvādanato ñeyyassa ekadesaṃ paccakkhaṃ katvā sesepi evanti adhimuccitvā vavatthāpanena sabbaññū nāma bhagavā jāto, tañca ñāṇaṃ na anumānikaṃ nāma saṃsayābhāvato. saṃsayānubaddhañhi ñāṇaṃ loke anumānika’’nti vadanti, tesampi taṃ na yuttameva. sabbassa hi appaccakkhabhāve atthāvisaṃvādanena ñeyyassa ekadesaṃ paccakkhaṃ katvā sesepi evanti adhimuccitvā vavatthāpanasseva asambhavato tathā asakkuṇeyyattā ca. yañhi sesaṃ, tadapaccakkhameva, atha tampi paccakkhaṃ, tassa sesabhāvo eva na siyā, apariyantabhāvato ñeyyassa tathāvavatthitumeva na sakkāti? sabbametaṃ akāraṇaṃ. kasmā? avisayavicāraṇabhāvato. vuttañhetaṃ bhagavatā ‘‘buddhānaṃ bhikkhave, buddhavisayo acinteyyo na cintetabbo, yaṃ cintento ummādassa vighātassa bhāgī assā’’ti (a॰ ni॰ 4.77) idaṃ panettha sanniṭṭhānaṃ – yaṃ kiñci bhagavatā ñātuṃ icchitaṃ, sakalamekadeso vā, tattha tattha appaṭihatavuttitāya paccakkhato ñāṇaṃ pavattati niccasamādhānañca vikkhepābhāvato, ñātuṃ icchitassa ca sakalassa avisayabhāve tassa ākaṅkhāpaṭibaddhavuttitā na siyā, ekanteneva <pb ed="M" n="1.0202"/> sā icchitabbā, sabbe dhammā buddhassa bhagavato āvajjanapaṭibaddhā ākaṅkhāpaṭibaddhā manasikārapaṭibaddhā cittuppādapaṭibaddhāti (mahāni॰ 69, 156; cūḷani॰ 85; paṭi॰ ma॰ 3.5) vacanato. atītānāgatavisayampi bhagavato ñāṇaṃ anumānāgamatakkagahaṇavirahitattā paccakkhameva.</p>

<p rend="bodytext">nanu ca etasmimpi pakkhe yadā sakalaṃ ñātuṃ icchitaṃ, tadā sakiṃyeva sakalavisayatāya anirūpitarūpena bhagavato ñāṇaṃ pavatteyyāti vuttadosā nātivattiyevāti? na, tassa visodhitattā. visodhito hi so buddhavisayo acinteyyoti. aññathā pacurajanañāṇasamānavuttitāya buddhānaṃ bhagavantānaṃ ñāṇassa acinteyyatā na siyā, tasmā sakaladhammārammaṇampi taṃ ekadhammārammaṇaṃ viya suvavatthāpiteyeva te dhamme katvā pavattatīti idamettha acinteyyaṃ, ‘‘yāvatakaṃ neyyaṃ, tāvatakaṃ ñāṇaṃ. yāvatakaṃ ñāṇaṃ, tāvatakaṃ neyyaṃ. neyyapariyantikaṃ ñāṇaṃ, ñāṇapariyantikaṃ neyyaṃ. neyyaṃ atikkamitvā ñāṇaṃ nappavattati, ñāṇaṃ atikkamitvā neyyapatho natthi. aññamaññapariyantaṭṭhāyino te dhammā, yathā dvinnaṃ samuggapaṭalānaṃ sammā phusitānaṃ heṭṭhimaṃ samuggapaṭalaṃ uparimaṃ nātivattati, uparimaṃ samuggapaṭalaṃ heṭṭhimaṃ nātivattati. aññamaññapariyantaṭṭhāyino, evameva buddhassa bhagavato neyyañca ñāṇañca aññamaññapariyantaṭṭhāyino…pe॰… te dhammā’’ti (mahāni॰ 69, 156; cūḷani॰ 85; paṭi॰ ma॰ 3.5) evamekajjhaṃ, visuṃ, sakiṃ, kamena vā icchānurūpaṃ <pb ed="V" n="1.0177"/> pavattassa tassa ñāṇassa vasena sammā sāmañca sabbadhammānaṃ buddhattā bhagavā sammāsambuddho nāma jātoti.</p>

<p rend="bodytext">ayaṃ panettha aṭṭhakathāmuttako nayo – ṭhānāṭhānādīni chabbisayāni chahi ñāṇehi <hi rend="bold">jānatā,</hi> yathākammūpage satte cutūpapātadibbacakkhuñāṇehi <hi rend="bold">passatā,</hi> savāsanānamāsavānaṃ āsavakkhayañāṇena khīṇattā <hi rend="bold">arahatā,</hi> jhānādidhamme saṃkilesavodānavasena sāmaṃyeva aviparītāvabodhato <hi rend="bold">sammāsambuddhena,</hi> evaṃ dasabalañāṇavasena catūhākārehi thomitena. apica tīsu kālesu appaṭihatañāṇatāya <hi rend="bold">jānatā,</hi> tiṇṇampi kammānaṃ ñāṇānuparivattito nisammakāritāya <hi rend="bold">passatā,</hi> davādīnaṃ channamabhāvasādhikāya pahānasampadāya <hi rend="bold">arahatā,</hi> chandādīnaṃ channamahānihetubhūtāya aparikkhayapaṭibhānasādhikāya sabbaññutāya <hi rend="bold">sammāsambuddhena</hi><pb ed="M" n="1.0203"/>, evaṃ aṭṭhārasāveṇikabuddhadhammavasena (dī॰ ni॰ aṭṭha॰ 3.305) catūhākārehi thomitenāti evamādinā tesaṃ tesaṃ ñāṇadassanapahānabodhanatthehi saṅgahitānaṃ buddhaguṇānaṃ vasena yojanā kātabbāti.</p>

<p rend="bodytext">catuvesārajjaṃ sandhāya <hi rend="bold">‘‘catūhākārehī’’</hi>ti vuttaṃ. <hi rend="bold">‘‘thomitenā’’</hi>ti etena imesaṃ ‘‘bhagavatā’’ti padassa visesanataṃ dasseti. yadipi hīnapaṇītabhedena duvidhāva adhimutti pāḷiyaṃ vuttā, pavattiākāravasena pana anekabhedabhinnāvāti āha <hi rend="bold">‘‘nānādhimuttikatā’’</hi>ti. sā pana adhimutti ajjhāsayadhātuyeva, tadapi tathā tathā dassanaṃ, khamanaṃ, rocanañcāti atthaṃ viññāpeti <hi rend="bold">‘‘nānajjhāsayatā’’</hi>ti iminā. tathā hi vakkhati ‘‘nānādhimuttikatā nānajjhāsayatā nānādiṭṭhikatā nānakkhantitā nānārucitā’’ti. ‘‘yāvañcida’’nti etassa ‘‘suppaṭividitā’’ti iminā sambandho. tattha ca <hi rend="bold">ida</hi>nti padapūraṇamattaṃ, <hi rend="bold">‘‘nānādhimuttikatā’’</hi>ti etena vā padena samānādhikaraṇaṃ, tassattho pana pākaṭoyevāti āha <hi rend="bold">‘‘yāva ca suṭṭhu paṭividitā’’</hi>ti.</p>

<p rend="bodytext"><hi rend="bold">‘‘yā ca aya’’</hi>ntiādinā dhātusaṃyuttapāḷiṃ dassento tadeva saṃyuttaṃ manasi karitvā tesaṃ avaṇṇavaṇṇabhāsanena saddhiṃ ghaṭetvā therānamayaṃ saṅkhiyadhammo udapādīti dasseti. ato <hi rend="bold">assa</hi> bhagavato dhātusaṃyuttadesanānayena tāsaṃ <hi rend="bold">suppaṭividitabhāvaṃ</hi> samatthanavasena <hi rend="bold">dassetuṃ ‘‘ayaṃ hī’’tiādimāhā</hi>ti attho daṭṭhabbo. suppaṭividitabhāvasamatthanañhi <hi rend="bold">‘‘ayaṃ hī’’</hi>tiādivacanaṃ. tattha yā ayaṃ nānādhimuttikatā…pe॰… rucitāti sambandho. <hi rend="bold">dhātuso</hi>ti ajjhāsayadhātuyā. <hi rend="bold">saṃsandantī</hi>ti sambandhenti vissāsenti. <hi rend="bold">samentī</hi>ti sammā, saha vā bhavanti. <hi rend="bold">‘‘hīnādhimuttikā’’</hi>tiādi <pb ed="V" n="1.0178"/> tathābhāvavibhāvanaṃ. <hi rend="bold">atītampi addhāna</hi>nti atītasmiṃ kāle, accantasaṃyoge vā etaṃ upayogavacanaṃ. <hi rend="bold">nānādhimuttikatā</hi>-padassa <hi rend="bold">nānajjhāsayatā</hi>ti atthavacanaṃ. <hi rend="bold">nānādiṭṭhi…pe॰… rucitā</hi>ti tassa sarūpadassanaṃ. sassatādiladdhivasena <hi rend="bold">nānādiṭṭhikatā.</hi> pāpācārakalyāṇācārādipakativasena <hi rend="bold">nānakkhantitā</hi>. pāpicchāappicchādivasena <hi rend="bold">nānārucitā. nāḷiyā</hi>ti tumbena, āḷhakena vā. <hi rend="bold">tulāyā</hi>ti mānena. <hi rend="bold">nānādhimuttikatāñāṇa</hi>nti cettha sabbaññutaññāṇameva adhippetaṃ, na dasabalañāṇanti āha <pb ed="M" n="1.0204"/> <hi rend="bold">‘‘sabbaññutaññāṇenā’’</hi>ti. evaṃ <hi rend="bold">ācariyadhammapālattherena</hi> (dī॰ ni॰ ṭī॰ 1.3) vuttaṃ, abhidhammaṭṭhakathāyaṃ, dasabalasuttaṭṭhakathāsu (ma॰ ni॰ aṭṭha॰ 1.149; a॰ ni॰ aṭṭha॰ 3.10.21; vibha॰ aṭṭha॰ 831) ca evamāgataṃ.</p>

<p rend="bodytext">paravādī panāha ‘‘dasabalañāṇaṃ nāma pāṭiyekkaṃ natthi, sabbaññutaññāṇassevāyaṃ pabhedo’’ti, taṃ tathā na daṭṭhabbaṃ. aññameva hi dasabalañāṇaṃ, aññaṃ sabbaññutaññāṇaṃ. dasabalañāṇañhi sakakiccameva jānāti, sabbaññutaññāṇaṃ pana tampi tato avasesampi jānāti. dasabalañāṇesu hi paṭhamaṃ kāraṇākāraṇameva jānāti, dutiyaṃ kammantaravipākantarameva, tatiyaṃ kammaparicchedameva, catutthaṃ dhātunānattakāraṇameva, pañcamaṃ sattānamajjhāsayādhimuttimeva, chaṭṭhaṃ indriyānaṃ tikkhamudubhāvameva, sattamaṃ jhānādīhi saddhiṃ tesaṃ saṃkilesādimeva, aṭṭhamaṃ pubbenivutthakkhandhasantatimeva, navamaṃ sattānaṃ cutipaṭisandhimeva, dasamaṃ saccaparicchedameva, sabbaññutaññāṇaṃ pana etehi jānitabbañca tato uttariñca jānāti, etesaṃ pana kiccaṃ na sabbaṃ karoti. tañhi jhānaṃ hutvā appetuṃ na sakkoti, iddhi hutvā vikubbituṃ na sakkoti, maggo hutvā kilese khepetuṃ na sakkoti. apica paravādī evaṃ pucchitabbo ‘‘dasabalañāṇaṃ nāma etaṃ savitakkasavicāraṃ avitakkavicāramattaṃ avitakkaavicāraṃ, kāmāvacaraṃ rūpāvacaraṃ arūpāvacaraṃ, lokiyaṃ lokuttara’’nti. jānanto paṭipāṭiyā satta ñāṇāni ‘‘savitakkasavicārānī’’ti vakkhati, tato parāni dve ‘‘avitakkaavicārānī’’ti vakkhati, āsavakkhayañāṇaṃ ‘‘siyā savitakkasavicāraṃ, siyā avitakkavicāramattaṃ, siyā avitakkaavicāra’’nti vakkhati, tathā paṭipāṭiyā satta kāmāvacarāni, tato paraṃ dve rūpāvacarāni, avasāne ekaṃ ‘‘lokuttara’nti vakkhati, sabbaññutaññāṇaṃ pana savitakkasavicārameva, kāmāvacarameva, lokiyamevāti. iti aññadeva dasabalañāṇaṃ, aññaṃ sabbaññutaññāṇanti, tasmā pañcamabalañāṇasaṅkhātena nānādhimuttikatāñāṇena ca sabbaññutaññāṇena ca viditāti attho veditabbo. ca-kāropi hi potthakesu dissati. <hi rend="bold">sā</hi>ti yathāvuttā nānādhimuttikatā. <hi rend="bold">‘‘dvepi nāmā’’</hi>tiādinā yathāvuttasuttassatthaṃ <pb ed="V" n="1.0179"/> saṅkhepena dassetvā <hi rend="bold">‘‘imesu cāpī’’</hi>tiādinā tassa saṅkhiyadhammassa tadabhisambandhataṃ āvi karoti. <hi rend="bold">iti ha me</hi>ti ettha evaṃsaddatthe <hi rend="bold">iti</hi>-saddo, <hi rend="bold">ha</hi>-kāro nipātamattaṃ, āgamo vā. sandhivasena <pb ed="M" n="1.0205"/> ikāralopo, akārādeso vāti dasseti <hi rend="bold">‘‘evaṃ ime’’</hi>ti iminā.</p>

<p rend="bodytext" n="4"><hi rend="paranum">4</hi><hi rend="dot">.</hi> ‘‘viditvā’’ti ettha pakatiyatthabhūtā vijānanakiriyā sāmaññena abhedavatīpi samānā taṃtaṃkaraṇayogyatāya anekappabhedāti dassetuṃ <hi rend="bold">‘‘bhagavā hī’’</hi>tiādi vuttaṃ. <hi rend="bold">vatthūnī</hi>ti gharavatthūni. ‘‘sabbaññutaññāṇena disvā aññāsī’’ti ca vohāravacanamattametaṃ. na hi tena dassanato aññaṃ jānanaṃ nāma natthi. tadidaṃ ñāṇaṃ āvajjanapaṭibaddhaṃ ākaṅkhāpaṭibaddhaṃ manasikārapaṭibaddhaṃ cittuppādapaṭibaddhaṃ hutvā pavattati. kiṃ nāma karonto bhagavā tena ñāṇena āvajjanādipaṭibaddhena aññāsīti sotūnamatthassa suviññāpanatthaṃ parammukhā viya codanaṃ samuṭṭhāpeti <hi rend="bold">‘‘kiṃ karonto aññāsī’’</hi>ti iminā, pacchimayāmakiccaṃ karonto taṃ ñāṇaṃ āvajjanādipaṭibaddhaṃ hutvā tena tathā aññāsīti vuttaṃ hoti. sāmaññasmiṃ sati visesavacanaṃ sātthakaṃ siyāti anuyogenāha <hi rend="bold">‘‘kiccañcanāmeta’’</hi>ntiādi. <hi rend="bold">arahattamaggena samugghātaṃ kataṃ</hi> tassa samuṭṭhāpakakilesasamugghāṭanena, yato ‘‘natthi abyāvaṭamano’’ti aṭṭhārasasu buddhadhammesu vuccati. niratthako cittasamudācāro natthīti hettha attho. evampi vuttānuyogo tadavatthoyevāti codanamapaneti <hi rend="bold">‘‘taṃ pañcavidha’’</hi>ntiādinā. tattha purimakiccadvayaṃ divasabhāgavasena, itarattayaṃ rattibhāgavasena gahetabbaṃ tathāyeva vakkhamānattā.</p>

<p rend="bodytext"><hi rend="bold">‘‘upaṭṭhākānuggahaṇatthaṃ, sarīraphāsukatthañcā’’</hi>ti etena anekakappasamupacitapuññasambhārajanitaṃ bhagavato mukhavaraṃ duggandhādidosaṃ nāma natthi, tadubhayatthameva pana mukhadhovanādīni karotīti dasseti. sabbopi hi buddhānaṃ kāyo bāhirabbhantarehi malehi anupakkiliṭṭho sudhotamaṇi viya hoti. <hi rend="bold">vivittāsane</hi>ti phalasamāpattīnamanurūpe vivekānubrūhanāsane. <hi rend="bold">vītināmetvā</hi>ti phalasamāpattīhi vītināmanaṃ vuttaṃ, tampi na vivekaninnatāya, paresañca diṭṭhānugati āpajjanatthaṃ. surattadupaṭṭaṃ antaravāsakaṃ vihāranivāsanaparivattanavasena nivāsetvā vijjulatāsadisaṃ kāyabandhanaṃ bandhitvā meghavaṇṇaṃ sugatacīvaraṃ pārupitvā selamayapattaṃ ādāyāti adhippāyo. tathāyeva hi tattha tattha vutto. <hi rend="bold">‘‘kadāci ekako’’</hi>tiādi <pb ed="M" n="1.0206"/> tesaṃ tesaṃ vineyyānaṃ vinayanānukūlaṃ bhagavato upasaṅkamanadassanaṃ. <hi rend="bold">gāmaṃ vā nigamaṃ vā</hi>ti ettha <hi rend="bold">vā</hi>-saddo vikappanattho, tena nagarampi vikappeti. yathāruci vattamānehi anekehi pāṭihāriyehi pavisatīti sambandho.</p>

<p rend="bodytext"><hi rend="bold">‘‘seyyathida’’</hi>ntiādinā <pb ed="V" n="1.0180"/> pacchimapakkhaṃ vitthāreti. <hi rend="bold">seyyathida</hi>nti ca taṃ katamanti atthe nipāto, idaṃ vā sappāṭihīrapavisanaṃ katamantipi vaṭṭati. <hi rend="bold">mudugatavātā</hi>ti mudubhūtā, mudubhāvena vā gatā vātā. <hi rend="bold">udakaphusitānī</hi>ti udakabindūni. <hi rend="bold">muñcantā</hi>ti osiñcantā. <hi rend="bold">reṇuṃ vūpasametvā</hi>ti rajaṃ sannisīdāpetvā upari <hi rend="bold">vitānaṃ hutvā tiṭṭhanti</hi> caṇḍa-vātātapa-himapātādi-haraṇena vitānakiccanipphādakattā, tato tato himavantādīsu pupphūpagarukkhato upasaṃharitvāti atthassa viññāyamānattā tathā na vuttaṃ. samabhāgakaraṇamattena <hi rend="bold">onamanti, unnamanti</hi> ca, tatoyeva <hi rend="bold">pādanikkhepasamaye samāva bhūmi hoti</hi>. nidassanamattañcetaṃ sakkharakathalakaṇṭakasaṅkukalalādiapagamanassāpi sambhavato, tañca suppatiṭṭhitapādatālakkhaṇassa nissandaphalaṃ, na iddhinimmānaṃ. <hi rend="bold">padumapupphāni vā</hi>ti ettha <hi rend="bold">vā</hi>-saddo vikappanattho, tena ‘‘yadi yathāvuttanayena samā bhūmi hoti, evaṃ sati tāni na paṭiggaṇhanti, tathā pana asatiyeva paṭiggaṇhantī’’ti bhagavato yathāruci pavattanaṃ dasseti. sabbadāva bhagavato gamanaṃ paṭhamaṃ dakkhiṇapāduddharaṇasaṅkhātānubyañjanapaṭimaṇḍitanti āha <hi rend="bold">‘‘ṭhapitamatte dakkhiṇapāde’’</hi>ti. buddhānaṃ sabbadakkhiṇatāya tathā vuttanti <hi rend="bold">ācariyadhammapālatthero,</hi>(dī॰ ni॰ ṭī॰ 1.4)<hi rend="bold"> ācariyasāriputtatthero</hi> (a॰ ni॰ aṭṭha॰ 1.53) ca vadati, sabbesaṃ uttamatāya evaṃ vuttanti attho. evaṃ sati uttamapurisānaṃ tathāpakatitāyāti āpajjati. ṭhapitamatte nikkhamitvā dhāvantīti sambandho. idañca yāvadeva vineyyajanavinayanatthaṃ satthu pāṭihāriyanti tesaṃ dassanaṭṭhānaṃ sandhāya vuttaṃ. <hi rend="bold">‘‘chabbaṇṇarasmiyo’’</hi>ti vatvāpi <hi rend="bold">‘‘suvaṇṇarasapiñjarāni viyā’’</hi>ti vacanaṃ bhagavato sarīre pītābhāya yebhuyyatāyāti daṭṭhabbaṃ. <hi rend="bold">‘‘rasa</hi>-saddo cettha udakapariyāyo, <hi rend="bold">piñjara</hi>-saddo hemavaṇṇapariyāyo, suvaṇṇajaladhārā viya suvaṇṇavaṇṇānīti attho’’ti (sārattha॰ ṭī॰ 1.buddhāciṇṇakathā.22) <hi rend="bold">sāratthadīpaniyaṃ</hi> vuttaṃ. <hi rend="bold">pāsādakūṭāgārādīni</hi> tesu tesu gāmanigamādīsu saṃvijjamānāni <hi rend="bold">alaṅkarontiyo</hi> hutvā.</p>

<p rend="bodytext"><hi rend="bold">‘‘tathā’’</hi>tiādinā <pb ed="M" n="1.0207"/> sayameva dhammatāvasena tesaṃ saddakaraṇaṃ dasseti. tadā kāyaṃ upagacchantīti <hi rend="bold">kāyūpagāni,</hi> na yattha katthaci ṭhitāni. <hi rend="bold">‘‘antaravīthi’’</hi>nti iminā bhagavato piṇḍāya gamanānurūpavīthiṃ dasseti. na hi bhagavā loluppacārapiṇḍacāriko viya yattha katthaci gacchati. ye paṭhamaṃ gatā, ye vā tadanucchavikaṃ piṇḍapātaṃ dātuṃ samatthā, te <hi rend="bold">bhagavatopi pattaṃ</hi> gaṇhantīti veditabbaṃ. <hi rend="bold">paṭimānentī</hi>ti patissamānasā pūjenti, bhagavantaṃ vā paṭimānāpenti paṭimānantaṃ karonti. vohāramattañcetaṃ, bhagavato pana apaṭimānanā nāma natthi. <hi rend="bold">cittasantānānī</hi>ti atīte, etarahi ca pavattacittasantānāni. yathā keci arahatte patiṭṭhahanti, tathā dhammaṃ desetīti sambandho. <hi rend="bold">keci pabbajitvā</hi>ti ca arahattasamāpannānaṃ pabbajjāsaṅkhepagatadassanatthaṃ<pb ed="V" n="1.0181"/>, na pana gihīnaṃ arahattasamāpannatāpaṭikkhepanatthaṃ. ayañhi arahattappattānaṃ gihīnaṃ sabhāvo, yā tadaheva pabbajjā vā, kālaṃ kiriyāvāti. tathā hi vuttaṃ āyasmatā <hi rend="bold">nāgasenattherena</hi> ‘‘visamaṃ mahārāja, gihiliṅgaṃ, visame liṅge liṅgadubbalatāya arahattaṃ patto gihī tasmiṃyeva divase pabbajati vā parinibbāyati vā neso mahārāja, doso arahattassa, gihiliṅgasseveso doso yadidaṃ liṅgadubbalatā’’ti (mi॰ pa॰ 5.2.2) sabbaṃ vattabbaṃ. ettha ca sappāṭihīrappavesanasambandheneva mahājanānuggahaṇaṃ dassitaṃ, appāṭihīrappavesanena ca pana ‘‘te sunivatthā supārutā’’tiādivacanaṃ yathārahaṃ sambandhitvā mahājanānuggahaṇaṃ atthato vibhāvetabbaṃ hoti. tampi hi purebhattakiccamevāti. upaṭṭhānasālā cettha <hi rend="bold">maṇḍalamāḷo. tattha gantvā maṇḍalamāḷe</hi>ti idha pāṭho likhito. ‘‘gandhamaṇḍalamāḷe’’tipi (a॰ ni॰ aṭṭha॰ 1.53) <hi rend="bold">manorathapūraṇiyā</hi> dissati, taṭṭīkāyañca ‘‘catujjātiyagandhena paribhaṇḍe maṇḍalamāḷe’’ti vuttaṃ. <hi rend="bold">gandhakuṭiṃ pavisatī</hi>ti ca pavisanakiriyāsambandhatāya, tassamīpatāya ca vuttaṃ, tasmā pavisituṃ gacchatīti attho daṭṭhabbo, na pana anto tiṭṭhatīti. evañhi ‘‘atha kho bhagavā’’tiādivacanaṃ (dī॰ ni॰ 1.4) sūpapannaṃ hoti.</p>

<p rend="bodytext"><hi rend="bold">atha khoti</hi> evaṃ gandhakuṭiṃ pavisituṃ gamanakāle. <hi rend="bold">upaṭṭhāne</hi>ti samīpapadese. <hi rend="bold">‘‘pāde pakkhāletvā pādapīṭhe ṭhatvā bhikkhusaṅghaṃ ovadatī’’</hi>ti ettha pāde pakkhālentova pādapīṭhe tiṭṭhanto ovadatīti veditabbaṃ. etadatthaṃyeva <pb ed="M" n="1.0208"/> hi bhikkhūnaṃ bhattakiccapariyosānaṃ āgamayamāno nisīdi. <hi rend="bold">dullabhā sampattī</hi>ti satipi manussattapaṭilābhe patirūpadesavāsaindriyāvekallasaddhāpaṭilābhādayo sampattisaṅkhātā guṇā dullabhāti attho. potthakesu pana ‘‘dullabhā saddhāsampattī’’ti pāṭho dissati, so ayuttova. <hi rend="bold">tatthā</hi>ti tasmiṃ pādapīṭhe ṭhatvā ovadanakāle, tesu vā bhikkhūsu, rattiyā vasanaṃ ṭhānaṃ <hi rend="bold">rattiṭṭhānaṃ,</hi> tathā <hi rend="bold">divāṭhānaṃ</hi>. <hi rend="bold">‘‘kecī’’</hi>tiādi tabbivaraṇaṃ. <hi rend="bold">cātumahārājikabhavana</hi>nti cātumahārājikadevaloke suññavimānāni sandhāya vuttaṃ. esa nayo <hi rend="bold">tāvatiṃsabhavanādīsupi.</hi> tato bhagavā gandhakuṭiṃ pavisitvā pacchābhattaṃ tayo bhāge katvā paṭhamabhāge sace ākaṅkhati, dakkhiṇena passena sīhaseyyaṃ kappeti, sace nākaṅkhati, buddhāciṇṇaṃ phalasamāpattiṃ samāpajjati, atha yathākālaparicchedaṃ tato vuṭṭhahitvā dutiyabhāge pacchimayāmassa tatiyakoṭṭhāse viya lokaṃ voloketi veneyyānaṃ ñāṇaparipākaṃ passituṃ, tenāha <hi rend="bold">‘‘sace ākaṅkhatī’’</hi>tiādi. <hi rend="bold">sīhaseyya</hi>ntiādīnamattho heṭṭhā vuttova. yañhi apubbaṃ padaṃ anuttānaṃ, tadeva vaṇṇayissāma. sammā assāsitabboti gāhāpanavasena upatthambhitabboti <hi rend="bold">samassāsito. </hi> tādiso kāyo yassāti tathā. dhammassavanatthaṃ <hi rend="bold">sannipatati. </hi> tassā parisāya cittācāraṃ ñatvā katabhāvaṃ sandhāyāha <pb ed="V" n="1.0182"/> <hi rend="bold">‘‘sampattaparisāyaanurūpena pāṭihāriyenā’’</hi>ti. yattha dhammaṃ saha bhāsanti, sā <hi rend="bold">dhammasabhā</hi> nāma. <hi rend="bold">kālayutta</hi>nti ‘‘imissā velāya imassa evaṃ vattabba’’nti taṃtaṃkālānurūpaṃ. <hi rend="bold">samayayutta</hi>nti tasseva vevacanaṃ, aṭṭhuppattianurūpaṃ vā <hi rend="bold">samayayuttaṃ.</hi> atha vā <hi rend="bold">samayayutta</hi>nti hetudāharaṇehi yuttaṃ. kālena sāpadesañhi bhagavā dhammaṃ deseti. <hi rend="bold">kālaṃ viditvā parisaṃ uyyojeti,</hi> na yāva samandhakārā dhammaṃ desetīti adhippāyo. ‘‘samayaṃ viditvā parisaṃ uyyojesī’’tipi katthaci pariyāyavacanapāṭho dissati, so pacchā pamādalikhito.</p>

<p rend="bodytext"><hi rend="bold">gattānī</hi>ti kāyoyeva anekāvayavattā vutto. <hi rend="bold">‘‘utuṃ gaṇhāpetī’’</hi>ti iminā utugaṇhāpanatthameva osiñcanaṃ, na pana malavikkhālanatthanti dasseti. na hi bhagavato kāye rajojallaṃ upalimpatīti. catujjātikena gandhena paribhāvitā kuṭī <hi rend="bold">gandhakuṭī. </hi> tassā pariveṇaṃ tathā. phalasamāpattīhi <hi rend="bold">muhuttaṃ paṭisallīno. tato tato</hi>ti attano attano <pb ed="M" n="1.0209"/> rattiṭṭhānadivāṭhānato, upagantvā, samīpe vā ṭhānaṃ <hi rend="bold">upaṭṭhānaṃ,</hi> bhajanaṃ sevananti attho. <hi rend="bold">tatthā</hi>ti tasmiṃ nisīdanaṭṭhāne, purimayāme vā, tesu vā bhikkhūsu.</p>

<p rend="bodytext">pañhākathanādivasena adhippāyaṃ sampādento ‘‘dasasahassilokadhātū’’ti evaṃ avatvā tassā anekāvayavasaṅgahaṇatthaṃ <hi rend="bold">‘‘sakaladasasahassilokadhātū’’</hi>ti vuttaṃ. purebhattapacchābhattapurimayāmesu manussaparisābāhullato okāsaṃ alabhitvā idāni majjhimayāmeyeva okāsaṃ labhamānā, bhagavatā vā katokāsatāya okāsaṃ labhamānāti adhippāyo. kīdisaṃ pana pucchantīti āha <hi rend="bold">‘‘yathābhisaṅkhataṃ antamaso caturakkharampī’’</hi>ti. <hi rend="bold">yathābhisaṅkhata</hi>nti abhisaṅkhatānurūpaṃ, tadanatikkamma vā, etena yathā tathā attano paṭibhānānurūpaṃ pucchantīti dasseti.</p>

<p rend="bodytext">pacchābhattakālassa tīsu bhāgesu paṭhamabhāge sīhaseyyākappanaṃ ekantaṃ na hotīti āha <hi rend="bold">‘‘purebhattato paṭṭhāya nisajjāya pīḷitassa sarīrassā’’</hi>ti. teneva hi pubbe ‘‘sace ākaṅkhatī’’ti tadā sīhaseyyākappanassa anibaddhatā vibhāvitā. <hi rend="bold">kilāsubhāvo</hi> kilamatho. sarīrassa kilāsubhāvamocanatthaṃ caṅkamena vītināmeti sīhaseyyaṃ kappetīti sambandho. <hi rend="bold">buddhacakkhunā</hi>ti āsayānusayaindriyaparopariyattañāṇasaṅkhātena pañcamachaṭṭhabalabhūtena buddhacakkhunā. tena hi lokavolokanabāhullatāya taṃ ‘‘buddhacakkhū’’ti vuccati, idañca pacchimayāme bhagavato bahulaṃ āciṇṇavasena vuttaṃ. appekadā avasiṭṭhabalañāṇehi, sabbaññutaññāṇeneva ca bhagavā tamatthaṃ sādheti.</p>

<p rend="bodytext">‘‘pacchimayāmakiccaṃ <pb ed="V" n="1.0183"/> karonto aññāsī’’ti pubbe vuttamatthaṃ samatthento <hi rend="bold">‘‘tasmiṃ pana divase’’</hi>tiādimāha. buddhānaṃ bhagavantānaṃ yattha katthaci vasantānaṃ idaṃ pañcavidhaṃ kiccaṃ avijahitameva hoti sabbakālaṃ suppatiṭṭhitasatisampajaññattā, tasmā tadahepi tadavijahanabhāvadassanatthaṃ idha pañcavidhakiccapayojananti daṭṭhabbaṃ. <hi rend="bold">caṅkama</hi>nti tattha caṅkamanānurūpaṭṭhānaṃ. caṅkamamāno aññāsīti yojetabbaṃ. pubbe vutte atthadvaye pacchimatthaññeva gahetvā <hi rend="bold">‘‘sabbaññutaññāṇaṃ ārabbhā’’</hi>ti vuttaṃ. purimattho hi pakaraṇādhigatattā suviññeyyoti.</p>

<p rend="bodytext">‘‘atha <pb ed="M" n="1.0210"/> kho bhagavā tesaṃ bhikkhūnaṃ imaṃ saṅkhiyadhammaṃ viditvā yena maṇḍalamāḷo, tenupasaṅkamī’’ti ayaṃ sāvasesapāṭho, tasmā etaṃ viditvā, evaṃ cintetvā ca upasaṅkamīti attho veditabboti dassetuṃ <hi rend="bold">‘‘ñatvā ca panassā’’</hi>tiādi vuttaṃ. tattha <hi rend="bold">assa etadahosī</hi>ti assa bhagavato etaṃ parivitakkanaṃ, eso vā cetaso parivitakko ahosi, liṅgavipallāsoyaṃ ‘‘etadagga’’ntiādīsu (a॰ ni॰ 1.188 ādayo) viya. <hi rend="bold">sabbaññutaññāṇakiccaṃ na</hi> sabbathā <hi rend="bold">pākaṭaṃ. nirantara</hi>nti anupubbārocanavasena nibbivaraṃ, yathābhāsitassa vā ārocanavasena nibbisesaṃ. bhāvanapuṃsakañcetaṃ. <hi rend="bold">taṃ aṭṭhuppattiṃ katvā</hi>ti taṃ yathārocitaṃ vacanaṃ imassa suttassa uppattikāraṇaṃ katvā, imassa vā suttassa desanāya uppannaṃ kāraṇaṃ katvātipi attho. <hi rend="bold">attha</hi>-saddo cettha kāraṇe, tena imassa suttassa aṭṭhuppattikaṃ nikkhepaṃ dasseti. <hi rend="bold">dvāsaṭṭhiyā ṭhānesū</hi>ti dvāsaṭṭhidiṭṭhigataṭṭhānesu. <hi rend="bold">appaṭivattiya</hi>nti samaṇena vā brāhmaṇena vā devena vā mārena vā brahmunā vā kenaci vā lokasmiṃ anivattiyaṃ. <hi rend="bold">sīhanādaṃ nadanto</hi>ti seṭṭhanādasaṅkhātaṃ abhītanādaṃ nadanto. yaṃ pana lokiyā vadanti –</p>

<p rend="gatha1">‘‘uttarasmiṃ pade byagghapuṅgavosabhakuñjarā.</p>

<p rend="gathalast">sīhasaddūlanāgādyā, pume seṭṭhatthagocarā’’ti..</p>

<p rend="unindented">taṃ yebhuyyavasenāti daṭṭhabbaṃ. sīhanādasadisaṃ vā nādaṃ nadanto. ayamattho sīhanādasuttena (a॰ ni॰ 6.64; 10.21) dīpetabbo. yathā vā kesaro migarājā sahanato, hananato, ca ‘‘sīho’’ti vuccati, evaṃ tathāgatopi lokadhammānaṃ sahanato, parappavādānaṃ hananato ca ‘‘sīho’’ti vuccati. tasmā sīhassa tathāgatassa nādaṃ nadantotipi attho daṭṭhabbo. yathā hi sīho sīhabalena samannāgato sabbattha visārado vigatalomahaṃso sīhanādaṃ nadati, evaṃ tathāgatasīhopi tathāgatabalehi samannāgato aṭṭhasu parisāsu visārado vigatalomahaṃso ‘‘ime diṭṭhiṭṭhānā’’tiādinā nayena nānāvidhadesanāvilāsasampannaṃ sīhanādaṃ nadati<pb ed="V" n="1.0184"/>. yaṃ sandhāya vuttaṃ ‘‘sīhoti kho bhikkhave, tathāgatassetaṃ adhivacanaṃ arahato sammāsambuddhassa. yaṃ kho bhikkhave, tathāgato parisāya dhammaṃ deseti, idamassa hoti sīhanādasmi’’nti (a॰ ni॰ 10.21). ‘‘ime <pb ed="M" n="1.0211"/> diṭṭhiṭṭhānā’’tiādikā hi idha vakkhamānadesanāyeva <hi rend="bold">sīhanādo.</hi> tesaṃ ‘‘vedanāpaccayā taṇhā’’tiādinā vakkhamānanayena paccayākārassa samodhānampi veditabbaṃ. <hi rend="bold">sineruṃ…pe॰… viya cā</hi>ti upamādvayena brahmajāladesanāya anaññasādhāraṇattā sudukkarataṃ dasseti. <hi rend="bold">suvaṇṇakūṭenā</hi>ti suvaṇṇamayapaharaṇopakaraṇavisesena. ratananikūṭena viya agāraṃ <hi rend="bold">arahattanikūṭena</hi> brahmajālasuttantaṃ niṭṭhapento, <hi rend="bold">nikūṭenā</hi>ti ca niṭṭhānagatena accuggatakūṭenāti attho. idañca arahattaphalapariyosānattā sabbaguṇānaṃ tadeva sabbesaṃ uttaritaranti vuttaṃ. purimo pana <hi rend="bold">me</hi>-saddo desanāpekkhoti parinibbutassāpi me sā desanā aparabhāge pañcavassasahassānīti attho yutto. savanauggahaṇadhāraṇavācanādivasena paricayaṃ karonte, tathā ca paṭipanne nibbānaṃ sampāpikā bhavissatīti adhippāyo.</p>

<p rend="bodytext">yadaggena <hi rend="bold">yenā</hi>ti karaṇaniddeso, tadaggena <hi rend="bold">tenā</hi> tipi daṭṭhabbaṃ. <hi rend="bold">eta</hi>nti ‘‘yena tenā’’ti etaṃ padadvayaṃ. <hi rend="bold">tatthā</hi>ti hi tasmiṃ maṇḍalamāḷeti attho. <hi rend="bold">yenā</hi>ti vā bhummatthe karaṇavacanaṃ. <hi rend="bold">tenā</hi>ti pana upayogatthe. tasmā <hi rend="bold">tatthā</hi>ti taṃ maṇḍalamāḷantipi vadanti. <hi rend="bold">upasaṅkamī</hi>ti ca upasaṅkamantoti attho paccuppannakālassa adhippetattā, tadupasaṅkamanassa pana atītabhāvassa sūcanato ‘‘upasaṅkamī’’ti takkālāpekkhanavasena atītapayogo vutto. evañhi ‘‘upasaṅkamitvā’’ti vacanaṃ sūpapannaṃ hoti. itarathā dvinnampi vacanānaṃ atītakālikattā tathāvattabbameva na siyā. upasaṅkamanassa ca gamanaṃ, upagamanañcāti dvidhā attho, idha pana gamanameva. sampattukāmatāya hi yaṃ kiñci ṭhānaṃ gacchanto taṃ taṃ padesātikkamanavasena ‘‘taṃ ṭhānaṃ upasaṅkami upasaṅkamanto’’ti vattabbataṃ labhati, tenāha <hi rend="bold">‘‘tattha gato’’</hi>ti, tena upagamanatthaṃ nivatteti. yañhi ṭhānaṃ pattumicchanto gacchati, taṃ pattatāyeva ‘‘upagamana’’nti vuccati. yamettha na saṃvaṇṇitaṃ <hi rend="bold">‘‘upasaṅkamitvā’’</hi>ti padaṃ, taṃ upasaṅkamanapariyosānadīpanaṃ. atha vā <hi rend="bold">gato</hi>ti upagato. anupasaggopi hi saddo saupasaggo viya atthantaraṃ vadati saupasaggopi anupasaggo viyāti. ato <hi rend="bold">‘‘upasaṅkamitvā’’</hi>ti padassa evaṃ upagato tato āsannataraṃ bhikkhūnaṃ samīpasaṅkhātaṃ pañhaṃ vā kathetuṃ, dhammaṃ vā desetuṃ sakkuṇeyyaṭṭhānaṃ upagantvāti attho veditabbo. apica <hi rend="bold">yenā</hi>ti hetumhi karaṇavacanaṃ. yena kāraṇena bhagavatā so <pb ed="M" n="1.0212"/> maṇḍalamāḷo upasaṅkamitabbo, tena kāraṇena upasaṅkamīti attho. kāraṇaṃ pana ‘‘ime bhikkhū’’tiādinā aṭṭhakathāyaṃ vuttameva.</p>

<p rend="bodytext"><hi rend="bold">paññatte</hi> <pb ed="V" n="1.0185"/> <hi rend="bold">āsane nisīdī</hi>ti ettha kenidaṃ paññattanti anuyoge sati bhikkhūhīti dassetuṃ <hi rend="bold">‘‘buddhakāle kirā’’</hi>tiādimāha. tattha <hi rend="bold">buddhakāle</hi>ti dharamānassa bhagavato kāle. <hi rend="bold">visesa</hi>nti yathāladdhato uttari jhānamaggaphalaṃ. <hi rend="bold">athā</hi>ti saṃsayatthe nipāto, yadi passatīti attho. vitakkayamānaṃ naṃ bhikkhunti sambandho, tathā <hi rend="bold">tato</hi> passanahetu dassetvā, ovaditvāti ca. <hi rend="bold">anamatagge</hi>ti anādimati. <hi rend="bold">ākāsaṃ uppatitvā</hi>ti ākāse uggantvā. īdisesu hi bhummattho eva yujjatīti <hi rend="bold">udānaṭṭhakathāyaṃ</hi> vuttaṃ. <hi rend="bold">bhāro</hi>ti taṅkhaṇeyeva bhagavato anucchavikāsanassa dullabhattā garukammaṃ. <hi rend="bold">phalaka</hi>nti nisīdanatthāya kataṃ phalaṃ. <hi rend="bold">kaṭṭhaka</hi>nti nisīdanayogyaṃ phalakato aññaṃ dārukkhandhaṃ. <hi rend="bold">saṅkaḍḍhitvā</hi>ti saṃharitvā. <hi rend="bold">tatthā</hi>ti purāṇapaṇṇesu, kevalaṃ tesu eva nisīditumananucchavikattā tathā vuttaṃ, <hi rend="bold">tatthā</hi>ti vā tesu pīṭhādīsu. evaṃ sati saṅkaḍḍhitvā paññapentīti atthavasā vibhattiṃ vipariṇāmetvā sambandho. <hi rend="bold">papphoṭetvā</hi>ti yathāṭhitaṃ rajojallādi-saṃkiṇṇamananurūpanti tabbisodhanatthaṃ sañcāletvā. ‘‘amhākaṃ īdisā kathā aññatarissā desanāya kāraṇaṃ bhavituṃ yuttā, avassaṃ bhagavā āgamissatī’’ti ñatvā yathānisīdanaṃ sandhāya evaṃ vuttaṃ. ettha ca ‘‘idhāgato samaṇo vā brāhmaṇo vā tāvakālikaṃ gaṇhitvā paribhuñjatū’’ti raññā ṭhapitaṃ, tena ca āgatakāle paribhuttaṃ āsanaṃ <hi rend="bold">rañño nisīdanāsana</hi>nti veditabbaṃ. na hi tathā aṭṭhapitaṃ bhikkhūhi paribhuñjituṃ, bhagavato ca paññapetuṃ vaṭṭati. tasmā tādisaṃ rañño nisīdanāsanaṃ pāḷiyaṃ kathitanti dassetuṃ <hi rend="bold">‘‘taṃ sandhāyā’’</hi>tiādi vuttaṃ. <hi rend="bold">adhimuttiñāṇa</hi>nti ca sattānaṃ nānādhimuttikatārammaṇaṃ sabbaññutaññāṇaṃ, balañāṇañca, vuttovāyamattho.</p>

<p rend="bodytext"><hi rend="bold">‘‘nisajjā’’</hi>ti idaṃ nisīdanapariyosānadīpananti dasseti <hi rend="bold">‘‘eva’’</hi>ntiādinā. ‘‘tesaṃ bhikkhūnaṃ ime saṅkhiyadhammaṃ viditvā’’ti vuttattā jānantoyeva pucchīti ayamattho siddhoti āha <hi rend="bold">‘‘jānantoyevā’’</hi>ti. asati kathāvatthumhi tadanurūpā uparūpari vattabbā visesakathā na samūpabrūhatīti kathāsamuṭṭhāpanatthaṃ pucchanaṃ veditabbaṃ. <hi rend="bold">nu</hi>-iti pucchanatthe. <hi rend="bold">asa</hi>-saddo pavattanattheti vuttaṃ <hi rend="bold">‘‘katamāya nu…pe॰… bhavathā’’</hi>ti. <hi rend="bold">etthā</hi>ti etasmiṃ ṭhāne <pb ed="M" n="1.0213"/> sandhivasena ukārassa okārādesova, na paṭhamāya pāḷiyā atthato visesoti dasseti <hi rend="bold">‘‘tassāpi purimoyeva attho’’</hi>ti iminā. <hi rend="bold">purimoyevattho</hi>ti ca ‘‘katamāya nu bhavathā’’ti evaṃ vutto attho.</p>

<p rend="bodytext">‘‘kā ca panā’’ti ettha <hi rend="bold">ca</hi>-saddo byatireke ‘‘yo ca buddhañca dhammañca, saṅghañca saraṇaṃ gato’’tiādīsu viya. byatireko ca nāma pubbe vuttatthāpekkhako visesātirekattho, so ca taṃ pubbe yathāpucchitāya kathāya vakkhamānaṃ vippakatabhāvasaṅkhātaṃ byatirekatthaṃ joteti. pana-saddo vacanālaṅkāro<pb ed="V" n="1.0186"/>. tādiso pana attho saddasatthatova suviññeyyoti katvā tadaññesameva atthaṃ dassetuṃ <hi rend="bold">‘‘antarākathāti kammaṭṭhāna…pe॰… kathā’’</hi>tiādimāha. kammaṭṭhānamanasikārauddesaparipucchādayo samaṇakaraṇīyabhūtāti antarāsaddena apekkhite karaṇīyavisese sambandhāpādānabhāvena vattabbe tesameva vattabbarūpattā <hi rend="bold">‘‘kammaṭṭhānamanasikārauddesaparipucchādīna’’</hi>nti vuttaṃ. yāya hi kathāya te bhikkhū sannisinnā, sā eva antarākathā vippakatā visesena puna pucchīyati, na tadaññe kammaṭṭhānamanasikārauddesaparipucchādayoti. antarāsaddassa aññatthamāha <hi rend="bold">‘‘aññā, ekā’’</hi>ti ca. pariyāyavacanañhetaṃ padadvayaṃ. yasmā aññatthe ayaṃ antarāsaddo ‘‘bhūmantaraṃ, samayantara’’ntiādīsu viya. tasmā <hi rend="bold">‘‘kammaṭṭhānamanasikārauddesaparipucchādīna’’</hi>nti nissakkatthe sāmivacanaṃ daṭṭhabbaṃ. vemajjhe vā antarāsaddo, sā pana tesaṃ vemajjhabhūtattā aññāyeva, tehi ca asammissattā visuṃ ekāyevāti adhippāyaṃ dassetuṃ <hi rend="bold">‘‘aññā, ekā’’</hi>ti ca vuttaṃ. pakārena karaṇaṃ <hi rend="bold">pakato,</hi> tato vigatā, vigataṃ vā pakataṃ yassāti <hi rend="bold">vippakatā,</hi> apariniṭṭhitā. <hi rend="bold">sikha</hi>nti pariyosānaṃ. ayaṃ pana tadabhisambandhavasena uttari kathetukamyatāpucchā, taṃ sandhāyāha <hi rend="bold">‘‘nāha’’</hi>ntiādi. <hi rend="bold">kathābhaṅgattha</hi>nti kathāya bhañjanatthaṃ. atthato āpannattā <hi rend="bold">sabbaññupavāraṇaṃ pavāreti.</hi> aniyyānikattā saggamokkhamaggānaṃ tiracchānabhūtā kathā<hi rend="bold"> tiracchānakathā. tiracchānabhūtā</hi>ti ca tirokaraṇabhūtā, vibandhanabhūtāti attho. <hi rend="bold">ādi</hi>-saddena cettha coramahāmattasenābhayakathādikaṃ anekavihitaṃ niratthakakathaṃ saṅgaṇhāti. ayaṃ kathā evāti antogadhāvadhāraṇataṃ<pb ed="M" n="1.0214"/>, aññatthāpohanaṃ vā sandhāya cetaṃ vuttaṃ. <hi rend="bold">athā</hi>ti tassā avippakatakāleyeva. <hi rend="bold">‘‘taṃ no’’</hi>tiādinā atthato āpannamāha. esa nayo īdisesu. nanu ca tehi bhikkhūhi sā kathā ‘‘iti ha me’’tiādinā yathādhippāyaṃ niṭṭhāpitāyevāti? na niṭṭhāpitā bhagavato upasaṅkamanena upacchinnattā. yadi hi bhagavā tasmiṃ khaṇe na upasaṅkameyya, bhiyyopi tappaṭibaddhāyeva tathā pavatteyyuṃ, bhagavato upasaṅkamanena pana na pavattesuṃ, tenevāha <hi rend="bold">‘‘ayaṃ no…pe॰… anuppatto’’</hi>ti.</p>

<p rend="bodytext">idāni nidānassa, nidānavaṇṇanāya vā pariniṭṭhitabhāvaṃ dassento tassa bhagavato vacanassānukūlabhāvampi samatthetuṃ <hi rend="bold">‘‘ettāvatā’’</hi>tiādimāha. <hi rend="bold">ettāvatā</hi>ti hi ettakena ‘‘evaṃ me suta’’ntiādivacanakkamena yaṃ nidānaṃ bhāsitanti vā ettakena ‘‘tattha evanti nipātapada’’ntiādivacanakkamena atthavaṇṇanā samattāti vā dvidhā attho daṭṭhabbo. <hi rend="bold">‘‘kamala…pe॰… salilāyā’’</hi>tiādinā pana tassa nidānassa bhagavato vacanassānukūlabhāvaṃ dīpeti. tattha <hi rend="bold">kamalakuvalayujjalavimalasādhurasasalilāyā</hi>ti kamalasaṅkhātehi padumapuṇḍarīkasetuppalarattuppalehi <pb ed="V" n="1.0187"/> ceva kuvalayasaṅkhātena nīluppalena ca ujjalavimalasādhurasasalilavatiyā. <hi rend="bold">nimmalasilātalaracanavilāsasobhitaratanasopāna</hi>nti nimmalena silātalena racanāya vilāsena līlāya sobhitaratanasopānavantaṃ, nimmalasilātalena vā racanavilāsena, susaṅkhatakiriyāsobhena ca sobhitaratanasopānaṃ, vilāsasobhitasaddehi vā ativiya sobhitabhāvo vutto. <hi rend="bold">vippakiṇṇamuttātalasadisavālukācuṇṇapaṇḍarabhūmibhāga</hi>nti vividhena pakiṇṇāya muttāya talasadisānaṃ vālukānaṃ cuṇṇehi paṇḍaravaṇṇabhūmibhāgavantaṃ. <hi rend="bold">suvibhattabhittivicitravedikāparikkhittassā</hi>ti suṭṭhu vibhattāhi bhittīhi vicitrassa, vedikāhi parikkhittassa ca. uccatarena nakkhattapathaṃ ākāsaṃ phusitukāmatāya viya, vijambhitasaddena cetassa sambandho. <hi rend="bold">vijambhitasamussayassā</hi>ti vikkīḷanasamūhavantassa. <hi rend="bold">dantamayasaṇhamuduphalakakañcanalatāvinaddhamaṇigaṇappabhāsamudayujjalasobha</hi>nti dantamaye ativiya siniddhaphalake kañcanamayāhi latāhi vinaddhānaṃ maṇīnaṃ gaṇappabhāsamudāyena samujjalasobhāsampannaṃ. <hi rend="bold">suvaṇṇavalayanupurādisaṅghaṭṭanasaddasammissitakathitahasita- madhurassaragehajanavicaritassā</hi>ti suvaṇṇamayaniyurapādakaṭakādīnaṃ <pb ed="M" n="1.0215"/> aññamaññaṃ saṅghaṭṭanena janitasaddehi sammissitakathitasarahasitasarasaṅkhātena madhurassarena sampannānaṃ gehanivāsīnaṃ naranārīnaṃ vicaritaṭṭhānabhūtassa. <hi rend="bold">uḷārissariyavibhavasobhitassā</hi>ti uḷāratāsampannajanaissariyasampannajanavibhavasampannajanehi, tannivāsīnaṃ vā naranārīnaṃ uttamādhipaccabhogehi sobhitassa. <hi rend="bold">suvaṇṇarajatamaṇimuttāpavāḷādijutivissaravijjotitasuppatiṭṭhitavisāla dvārabāha</hi>nti suvaṇṇarajatanānāmaṇimuttāpavāḷādīnaṃ jutīhi pabhassaravijjotitasuppatiṭṭhitavitthatadvārabāhaṃ.</p>

<p rend="bodytext">tividhasīlādidassanavasena buddhassa guṇānubhāvaṃ sammā sūcetīti <hi rend="bold">buddhaguṇānubhāvasaṃsūcakaṃ,</hi> tassa. kālo ca deso ca desako ca vatthu ca parisā ca, tāsaṃ apadesena nidassanena paṭimaṇḍitaṃ tathā.</p>

<p rend="bodytext">kimatthaṃ panettha dhammavinayasaṅgahe kariyamāne nidānavacanaṃ vuttaṃ, nanu bhagavatā bhāsitavacanasseva saṅgaho kātabboti? vuccate – desanāya ṭhitiasammosasaddheyyabhāvasampādanatthaṃ. kāladesadesakavatthuparisāpadesehi upanibandhitvā ṭhapitā hi desanā ciraṭṭhitikā hoti, asammosadhammā, saddheyyā ca desakālavatthuhetunimittehi upanibandho viya vohāravinicchayo, teneva cāyasmatā mahākassapena ‘‘brahmajālaṃ āvuso ānanda kattha bhāsita’’ntiādinā (cūḷava॰ 439) desādipucchāsu katāsu tāsaṃ vissajjanaṃ <pb ed="V" n="1.0188"/> karontena dhammabhaṇḍāgārikena āyasmatā ānandattherena nidānaṃ bhāsitanti tadevidhāpi vuttaṃ <hi rend="bold">‘‘kāladesadesakavatthuparisāpadesapaṭimaṇḍitaṃ nidāna’’</hi>nti.</p>

<p rend="bodytext">apica satthusampattipakāsanatthaṃ nidānavacanaṃ. tathāgatassa hi bhagavato pubba-racanā-numānāgama-takkābhāvato sammāsambuddhattasiddhi. sammāsambuddhabhāvena hissa puretaraṃ racanāya, ‘‘evampi nāma bhaveyyā’’ti anumānassa, āgamantaraṃ nissāya parivitakkassa ca abhāvo sabbattha appaṭihatañāṇacāratāya ekappamāṇattā ñeyyadhammesu. tathā ācariyamuṭṭhidhammamacchariyasāsanasāvakānurodhabhāvato khīṇāsavattasiddhi. khīṇāsavatāya hi ācariyamuṭṭhiādīnamabhāvo, visuddhā ca parānuggahappavatti. iti desakasaṃkilesabhūtānaṃ diṭṭhisīlasampattidūsakānaṃ avijjātaṇhānaṃ abhāvasaṃsūcakehi<pb ed="M" n="1.0216"/>, ñāṇappahānasampadābhibyañjanakehi ca sambuddhavisuddhabhāvehi purimavesārajjadvayasiddhi. tatoyeva ca antarāyikaniyyānikesu sammohābhāvasiddhito pacchimavesārajjadvayasiddhīti bhagavato catuvesārajjasamannāgamo, attahitaparahitapaṭipatti ca nidānavacanena pakāsitā hoti sampattaparisāya ajjhāsayānurūpaṃ ṭhānuppattikapaṭibhānena dhammadesanādīpanato, ‘‘jānatā passatā’’tiādivacanato ca, tena vuttaṃ ‘‘satthusampattipakāsanatthaṃ nidānavacana’’nti.</p>

<p rend="bodytext">apica sāsanasampattipakāsanatthaṃ nidānavacanaṃ. ñāṇakaruṇāpariggahitasabbakiriyassa hi bhagavato natthi niratthikā pavatti, attahitatthā vā, tasmā paresaṃyeva hitāya pavattasabbakiriyassa sammāsambuddhassa sakalampi kāyavacīmanokammaṃ yathāpavattaṃ vuccamānaṃ diṭṭhadhammikasamparāyikaparamatthehi yathārahaṃ sattānaṃ anusāsanaṭṭhena sāsanaṃ, na kabbaracanā. tayidaṃ satthu caritaṃ kāladesadesakavatthuparisāpadesehi saddhiṃ tattha tattha nidānavacanehi yathāsambhavaṃ pakāsīyati. atha vā satthuno pamāṇabhāvappakāsanena sāsanassa pamāṇabhāvappakāsanatthaṃ nidānavacanaṃ, tañcassa pamāṇabhāvadassanaṃ ‘‘bhagavā’’ti iminā tathāgatassa guṇavisiṭṭhasabbasattuttamabhāvadīpanena ceva ‘‘jānatā passatā’’tiādinā āsayānusayañāṇādipayogadīpanena ca vibhāvitaṃ hoti, idamettha nidānavacanapayojanassa mukhamattanidassanaṃ. ko hi samattho buddhānubuddhena dhammabhaṇḍāgārikena bhāsitassa nidānassa payojanāni niravasesato vibhāvitunti. honti cettha –</p>

<p rend="gatha1">‘‘desanāciraṭṭhitatthaṃ, asammosāya bhāsitaṃ.</p>

<p rend="gathalast">saddhāya cāpi nidānaṃ, vedehena yasassinā..</p>

<p rend="gatha1">satthusampattiyā <pb ed="V" n="1.0189"/> ceva, sāsanasampadāya ca.</p>

<p rend="gathalast">tassa pamāṇabhāvassa, dassanatthampi bhāsita’’nti..</p>

<p rend="bodytext">iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya suvimalavipulapaññāveyyattiyajananāya ajjavamaddavasoraccasaddhāsatidhitibuddhikhantivīriyādidhammasamaṅginā sāṭṭhakathe piṭakattaye asaṅgāsaṃhīravisāradañāṇacārinā anekappabhedasakasamayasamayantaragahanajjhogāhinā mahāgaṇinā mahāveyyākaraṇena ñāṇābhivaṃsadhammasenāpatināmatherena <pb ed="M" n="1.0217"/> mahādhammarājādhirājagarunā katāya sādhuvilāsiniyā nāma līnatthapakāsaniyā abbhantaranidānavaṇṇanāya līnatthapakāsanā.</p>

<p rend="centre">nidānavaṇṇanā niṭṭhitā.</p>

<p rend="bodytext" n="5"><hi rend="paranum">5</hi><hi rend="dot">.</hi> evaṃ abbhantaranidānasaṃvaṇṇanaṃ katvā idāni yathānikkhittassa suttassa saṃvaṇṇanaṃ karonto anupubbāvirodhinī saṃvaṇṇanā kamānatikkamanena byākuladosappahāyinī, viññūnañca cittārādhinī, āgatabhāro ca avassaṃ āvahitabboti saṃvaṇṇakassa sampattabhārāvahanena paṇḍitācārasamatikkamābhāvavibhāvinī, tasmā tadāvikaraṇasādhakaṃ saṃvaṇṇanokāsavicāraṇaṃ kātumāha <hi rend="bold">‘‘idānī’’</hi>tiādi. <hi rend="bold">nikkhittassā</hi>ti desitassa, ‘‘desanā nikkhepo’’ti hi etaṃ atthato bhinnampi sarūpato ekameva, desanāpi hi desetabbassa sīlādiatthassa veneyyasantānesu nikkhipanato ‘‘nikkhepo’’ti vuccati. nanu suttameva saṃvaṇṇīyatīti āha <hi rend="bold">‘‘sā panesā’’</hi>tiādi. idaṃ vuttaṃ hoti – suttanikkhepaṃ vicāretvā vuccamānā saṃvaṇṇanā ‘‘ayaṃ desanā evaṃsamuṭṭhānā’’ti suttassa sammadeva nidānaparijjhānena tabbaṇṇanāya suviññeyyattā pākaṭā hoti, tasmā tadeva sādhāraṇato paṭhamaṃ vicārayissāmāti. yā hi sā kathā suttatthasaṃvaṇṇanāpākaṭakārinī, sā sabbāpi saṃvaṇṇakena vattabbā. tadatthavijānanupāyattā ca sā pariyāyena saṃvaṇṇanāyevāti. idha pana tasmiṃ vicārite yassā aṭṭhuppattiyā idaṃ suttaṃ nikkhittaṃ, tassā vibhāgavasena ‘‘mamaṃ vā bhikkhave’’tiādinā (dī॰ ni॰ 1.5), ‘‘appamattakaṃ kho paneta’’ntiādinā (dī॰ ni॰ 1.7), ‘‘atthi bhikkhave’’tiādinā (dī॰ ni॰ 1.28) ca vuttānaṃ suttapadesānaṃ saṃvaṇṇanā vuccamānā taṃtaṃanusandhidassanasukhatāya suviññeyyāti daṭṭhabbaṃ. tattha yathā anekasataanekasahassabhedānipi suttantāni saṃkilesabhāgiyādisāsanapaṭṭhānanayena soḷasavidhabhāvaṃ nātivattanti, evaṃ attajjhāsayādi-sutta-nikkhepavasena catubbidhabhāvanti āha <hi rend="bold">‘‘cattāro suttanikkhepā’’</hi>ti. nanu saṃsaggabhedopi <pb ed="V" n="1.0190"/> sambhavati, atha kasmā ‘‘cattāro suttanikkhepā’’ti vuttanti? saṃsaggabhedassa sabbattha alabbhamānattā. attajjhāsayassa, hi aṭṭhuppattiyā ca parajjhāsayapucchāvasikehi saddhiṃ saṃsaggabhedo sambhavati. ‘‘attajjhāsayo <pb ed="M" n="1.0218"/> ca parajjhāsayo ca, attajjhāsayo ca pucchāvasiko ca, attajjhāsayo ca parajjhāsayo ca pucchāvasiko ca, aṭṭhuppattiko ca parajjhāsayo ca aṭṭhuppattiko ca pucchāvasiko ca, aṭṭhuppattiko ca parajjhāsayo ca pucchāvasiko cā’’ti ajjhāsayapucchānusandhisabbhāvato. attajjhāsayaṭṭhuppattīnaṃ pana aññamaññaṃ saṃsaggo natthi, tasmā niravasesaṃ patthāranayena saṃsaggabhedassa alabbhanato evaṃ vuttanti daṭṭhabbaṃ.</p>

<p rend="bodytext">atha vā aṭṭhuppattiyā attajjhāsayenapi siyā saṃsaggabhedo, tadantogadhattā pana saṃsaggavasena vuttānaṃ sesanikkhepānaṃ mūlanikkhepeyeva sandhāya ‘‘cattāro suttanikkhepā’’ti vuttaṃ. imasmiṃ pana atthavikappe yathārahaṃ ekakadukatikacatukavasena sāsanapaṭṭhānanayena suttanikkhepā vattabbāti nayamattaṃ dassetīti veditabbaṃ. tatrāyaṃ vacanattho – nikkhipanaṃ kathanaṃ <hi rend="bold">nikkhepo,</hi> suttassa nikkhepo <hi rend="bold">suttanikkhepo,</hi> suttadesanāti attho. nikkhipīyatīti vā <hi rend="bold">nikkhepo,</hi> suttameva nikkhepo <hi rend="bold">suttanikkhepo.</hi> attano ajjhāsayo <hi rend="bold">attajjhāsayo,</hi> so assa atthi kāraṇavasenāti <hi rend="bold">attajjhāsayo,</hi> attano ajjhāsayo vā etassa yathāvuttanayenāti <hi rend="bold">attajjhāsayo.</hi> parajjhāsayepi eseva nayo. pucchāya vaso <hi rend="bold">pucchāvaso,</hi> so etassa atthi yathāvuttanayenāti <hi rend="bold">pucchāvasiko.</hi> araṇīyato avagantabbato <hi rend="bold">attho</hi> vuccati suttadesanāya vatthu, tassa uppatti atthuppatti, sā eva <hi rend="bold">aṭṭhuppatti</hi> ttha-kārassa ṭṭha-kāraṃ katvā, sā etassa atthi vuttanayenāti <hi rend="bold">aṭṭhuppattiko.</hi> apica nikkhipīyati suttametenāti <hi rend="bold">nikkhepo,</hi> attajjhāsayādisuttadesanākāraṇameva. etasmiṃ pana atthavikappe attano ajjhāsayo <hi rend="bold">attajjhāsayo.</hi> paresaṃ ajjhāsayo <hi rend="bold">parajjhāsayo.</hi> pucchīyatīti <hi rend="bold">pucchā,</hi> pucchitabbo attho. tassā pucchāya vasena pavattaṃ dhammapaṭiggāhakānaṃ vacanaṃ pucchāvasikaṃ. tadeva nikkhepasaddāpekkhāya pulliṅgavasena vuttaṃ <hi rend="bold">‘‘pucchāvasiko’’</hi>ti. vuttanayena aṭṭhuppattiyeva <hi rend="bold">aṭṭhuppattiko</hi>ti evaṃ attho daṭṭhabbo.</p>

<p rend="bodytext">ettha ca paresaṃ indriyaparipākādikāraṇaṃ nirapekkhitvā attano ajjhāsayeneva dhammatantiṭhapanatthaṃ pavattitadesanattā attajjhāsayassa visuṃ nikkhepabhāvo yutto. teneva vakkhati ‘‘attano ajjhāsayeneva <pb ed="M" n="1.0219"/> kathetī’’ti (dī॰ ni॰ aṭṭha॰ 1.5). parajjhāsayapucchāvasikānaṃ pana paresaṃ ajjhāsayapucchānaṃ desanānimittabhūtānaṃ uppattiyaṃ pavattattā kathaṃ aṭṭhuppattike anavarodho siyā, pucchāvasikaṭṭhuppattikānaṃ vā parajjhāsayānurodhena pavattitadesanattā kathaṃ parajjhāsaye <pb ed="V" n="1.0191"/> anavarodho siyāti na codetabbametaṃ. paresañhi abhinīhāraparipucchādivinimuttasseva suttadesanākāraṇuppādassa aṭṭhuppattivasena gahitattā parajjhāsayapucchāvasikānaṃ visuṃ gahaṇaṃ. tathā hi <hi rend="bold">dhammadāyādasuttādīnaṃ</hi> (ma॰ ni॰ 1.29) āmisuppādādidesanānimittaṃ ‘‘aṭṭhuppattī’’ti vuccati. paresaṃ pucchaṃ vinā ajjhāsayameva nimittaṃ katvā desito <hi rend="bold">parajjhāsayo.</hi> pucchāvasena desito <hi rend="bold">pucchāvasiko</hi>ti pākaṭovāyamattho.</p>

<p rend="bodytext"><hi rend="bold">anajjhiṭṭho</hi>ti pucchādinā anajjhesito ayācito, <hi rend="bold">attano ajjhāsayeneva katheti</hi> dhammatantiṭhapanatthanti adhippāyo. <hi rend="bold">hāro</hi>ti āvaḷi yathā ‘‘muttāhāro’’ti, sveva hārako, sammappadhānasuttantānaṃ hārako tathā. anupubbena hi saṃyuttake niddiṭṭhānaṃ sammappadhānapaṭisaṃyuttānaṃ suttantānaṃ āvaḷi <hi rend="bold">‘‘sammappadhānasuttantahārako’’</hi>ti vuccati, tathā <hi rend="bold">iddhipādahārakādi. iddhipādaindriyabalabojjhaṅgamaggaṅgasuttantahārako</hi>ti pubbapadesu parapadalopo, dvandagabbhasamāso vā eso, peyyālaniddeso vā. <hi rend="bold">tesa</hi>nti yathāvuttasuttānaṃ.</p>

<p rend="bodytext"><hi rend="bold">paripakkā</hi>ti pariṇatā. <hi rend="bold">vimuttiparipācanīyā</hi>ti arahattaphalaṃ paripācentā saddhindriyādayo dhammā. <hi rend="bold">khaye</hi>ti khayanatthaṃ, khayakāraṇabhūtāya vā dhammadesanāya. <hi rend="bold">ajjhāsaya</hi>nti adhimuttiṃ. <hi rend="bold">khanti</hi>nti diṭṭhinijjhānakkhantiṃ. <hi rend="bold">mana</hi>nti cittaṃ. <hi rend="bold">abhinīhāra</hi>nti paṇidhānaṃ. <hi rend="bold">bujjhanabhāva</hi>nti bujjhanasabhāvaṃ, bujjhanākāraṃ vā. <hi rend="bold">avekkhitvā</hi>ti paccavekkhitvā, apekkhitvā vā.</p>

<p rend="bodytext"><hi rend="bold">cattāro vaṇṇā</hi>ti cattāri kulāni, cattāro vā rūpādipamāṇā sattā. <hi rend="bold">mahārājāno</hi>ti cattāro mahārājāno <hi rend="bold">devā</hi>. vuccanti kiṃ, pañcupādānakkhandhā kinti attho.</p>

<p rend="bodytext">kasmāti āha <hi rend="bold">‘‘aṭṭhuppattiyaṃ hī’’</hi>tiādi. <hi rend="bold">vaṇṇāvaṇṇe</hi>ti nimitte bhummaṃ, vaṇṇasaddena cettha ‘‘acchariyaṃ āvuso’’tiādinā (dī॰ ni॰ 1.4) bhikkhusaṅghena vuttopi vaṇṇo saṅgahito. tampi hi aṭṭhuppattiṃ katvā ‘‘atthi bhikkhave aññe <pb ed="M" n="1.0220"/> dhammā’’tiādinā (dī॰ ni॰ 1.28) upari desanaṃ ārabhissati. tadeva vivarati <hi rend="bold">‘‘ācariyo’’</hi>tiādinā. ‘‘mamaṃ vā bhikkhave, pare vaṇṇaṃ bhāseyyu’’nti imissā desanāya brahmadattena vuttaṃ vaṇṇaṃ aṭṭhuppattiṃ katvā desitattā āha <hi rend="bold">‘‘antevāsī vaṇṇa’’</hi>nti. idāni pāḷiyā sambandhaṃ dassetuṃ <hi rend="bold">‘‘itī’’</hi>tiādi vuttaṃ. <hi rend="bold">desanākusalo</hi>ti ‘‘imissā aṭṭhuppattiyā ayaṃ desanā sambhavatī’’ti desanāya kusalo, etena pakaraṇānuguṇaṃ bhagavato thomanamakāsi. esā hi saṃvaṇṇanakānaṃ pakati, yadidaṃ tattha tattha pakaraṇādhigataguṇena bhagavato thomanā. <hi rend="bold">vā</hi>-saddo cettha upamānasamuccayasaṃsayavacanavossaggapadapūraṇasadisavikappādīsu <pb ed="V" n="1.0192"/> bahūsvatthesu dissati. tathā hesa ‘‘paṇḍitovāpi tena so’’tiādīsu upamāne dissati, sadisabhāveti attho. ‘‘taṃ vāpi dhīrā muniṃ pavedayantī’’tiādīsu (su॰ ni॰213) samuccaye. ‘‘ke vā ime kassa vā’’tiādīsu (pārā॰ 296) saṃsaye. ‘‘ayaṃ vā (ayañca) (dī॰ ni॰ 1.181) imesaṃ samaṇabrāhmaṇānaṃ sabbabālo sabbamūḷho’’tiādīsu (dī॰ ni॰ 1.181) vacanavossagge. ‘‘na vāyaṃ kumārako mattamaññāsī’’tiādīsu (saṃ॰ ni॰ 2.154) padapūraṇe. ‘‘madhuṃ vā maññati bālo, yāva pāpaṃ na paccatī’’tiādīsu (dha॰ pa॰ 69) sadise. ‘‘ye hi keci bhikkhave, samaṇā vā brāhmaṇā vā’’tiādīsu (ma॰ ni॰ 1.170; saṃ॰ ni॰ 5.1092) vikappe. idhāpi vikappeyeva. mama vā dhammassa vā saṅghassa vāti vividhā visuṃ vikappanassa jotakattāti āha <hi rend="bold">‘‘vā-saddo vikappanattho’’</hi>ti. <hi rend="bold">para</hi>-saddo pana attheva aññattho ‘‘ahañceva kho pana dhammaṃ deseyyaṃ, pare ca me na ājāneyyu’’ntiādīsu (dī॰ ni॰ 2.64; ma॰ ni॰ 1.281; 2.337; mahāva॰ 7, 8) atthi adhikattho ‘‘indriyaparopariyatta’’ntiādīsu (vibha॰ 814; a॰ ni॰ 10.21; ma॰ ni॰ 1.148; paṭi॰ ma॰ 1.68; 1.111) atthi pacchābhāgattho ‘‘parato āgamissatī’’tiādīsu. atthi paccanīkattho ‘‘uppannaṃ parappavādaṃ sahadhammena suniggahitaṃ niggahetvā’’tiādīsu (dī॰ ni॰ 2.168; saṃ॰ ni॰ 5.822; a॰ ni॰ 8.70; udā॰ 51) idhāpi paccanīkatthoti dasseti <hi rend="bold">‘‘paṭiviruddhā sattā’’</hi>ti iminā. sāsanassa paccanīkabhūtā paccatthikā sattāti attho. ta-saddo pareti vuttamatthaṃ avaṇṇabhāsanakiriyāvisiṭṭhaṃ parāmasatīti vuttaṃ <hi rend="bold">‘‘ye avaṇṇaṃ vadanti, tesū’’</hi>ti.</p>

<p rend="bodytext">nanu <pb ed="M" n="1.0221"/> tesaṃ āghāto natthi guṇamahattattā, atha kasmā evaṃ vuttanti codanālesaṃ dassetvā tadapaneti <hi rend="bold">‘‘kiñcāpī’’</hi>tiādinā. kiñcāpi natthi, atha kho tathāpīti attho. <hi rend="bold">īdisesupī</hi>ti ettha <hi rend="bold">pi</hi>-saddo sambhāvanattho, tena ratanattayanimittampi akusalacittaṃ na uppādetabbaṃ, pageva vaṭṭāmisalokāmisanimittanti sambhāveti. pariyattidhammoyeva saddhammanayanaṭṭhena nettīti <hi rend="bold">dhammanetti. āhanatī</hi>ti ābhuso ghaṭṭeti, hiṃsati vā, vibādhati, upatāpeti cāti attho. katthaci ‘‘etthā’’ti pāṭho dissati, so pacchālikhito porāṇapāṭhānugatāya ṭīkāya virodhattā, atthayuttiyā ca abhāvato. yadipi domanassādayo ca āhananti, kopeyeva panāyaṃ niruḷhoti dasseti <hi rend="bold">‘‘kopassetaṃ adhivacana’’</hi>nti iminā. avayavatthañhi dassetvā tattha pariyāyena atthaṃ dassento evamāha. <hi rend="bold">adhivacana</hi>nti ca adhikicca pavattaṃ vacanaṃ, pasiddhaṃ vā vacanaṃ, nāmanti attho. evamitaresupi. ettha ca sabhāvadhammato aññassa kattuabhāvajotanatthaṃ ‘‘āhanatī’’ti <pb ed="V" n="1.0193"/> kattutthe āghātasaddaṃ dasseti. āhanati etena, āhananamattaṃ vā <hi rend="bold">āghāto</hi>ti karaṇabhāvatthāpi sambhavantiyeva. <hi rend="bold">‘‘appatītā’’</hi>ti etassattho <hi rend="bold">‘‘atuṭṭhā asomanassikā’’</hi>ti vutto, idaṃ pana pākaṭapariyāyena apaccayasaddassa nibbacanadassanaṃ, tammukhena pana na pacceti tenāti <hi rend="bold">appaccayo</hi>ti kātabbaṃ. <hi rend="bold">abhirādhayatī</hi>ti sādhayati. <hi rend="bold">etthā</hi>ti etesu tīsu padesu. <hi rend="bold">dvīhī</hi>ti āghātaanabhiraddhipadehi. <hi rend="bold">ekenā</hi>ti apaccayapadena. ettakesu gahitesu taṃsampayuttā aggahitā siyuṃ, na ca sakkā tepi aggahituṃ ekuppādādisabhāvattāti codanaṃ visodhetuṃ <hi rend="bold">‘‘tesa’’</hi>ntiādi vuttaṃ, <hi rend="bold">tesa</hi>nti yathāvuttānaṃ saṅkhārakkhandhavedanākkhandhekadesānaṃ. <hi rend="bold">sesāna</hi>nti saññāviññāṇāvasiṭṭhasaṅkhārakkhandhekadesānaṃ. <hi rend="bold">karaṇa</hi>nti uppādanaṃ. āghātādīnañhi pavattiyā paccayasamavāyanaṃ idha ‘‘karaṇa’’nti vuttaṃ, taṃ pana atthato uppādanameva. tadanuppādanañhi sandhāya pāḷiyaṃ ‘‘na karaṇīyā’’ti vuttaṃ. <hi rend="bold">paṭikkhittameva</hi> yathārahaṃ ekuppādanirodhārammaṇavatthubhāvato.</p>

<p rend="bodytext"><hi rend="bold">tatthā</hi>ti tasmiṃ manopadose. <hi rend="bold">‘‘tesu avaṇṇabhāsakesū’’</hi>ti iminā ādhāratthe bhummaṃ dasseti. nimittatthe, bhāvalakkhaṇe vā etaṃ bhummanti āha <hi rend="bold">‘‘tasmiṃ vā avaṇṇe’’</hi>ti. na hi aguṇo, nindā vā kopadomanassānaṃ ādhāro sambhavati tabbhāsakāyattattā tesaṃ. <hi rend="bold">assathā</hi>ti <pb ed="M" n="1.0222"/> sattamiyā rūpaṃ ce-saddayogena parikappanavisayattāti dasseti <hi rend="bold">‘‘bhaveyyāthā’’</hi>ti iminā. ‘‘bhaveyyātha ce, yadi bhaveyyāthā’ti ca vadanto ‘yathākkamaṃ pubbāparayogino ete saddā’ti ñāpetī’’ti vadanti. <hi rend="bold">‘‘kupitā kopena anattamanā domanassenā’’</hi>ti iminā ‘‘evaṃ paṭhamena nayenā’’tiādinā vuttavacanaṃ atthantarābhāvadassanena samattheti. <hi rend="bold">‘‘tumhāka’’</hi>nti iminā samānattho <hi rend="bold">‘‘tumha’’</hi>nti eko saddo ‘‘amhāka’’nti iminā samānattho ‘‘amha’’nti saddo viya yathā ‘‘tasmā hi amhaṃ daharā na mīyare’’ti (jā॰ 1.93) āha <hi rend="bold">‘‘tumhākaṃyevā’’</hi>ti. atthavasā liṅgavipariyāyoti katvā <hi rend="bold">‘‘tāya ca anattamanatāyā’’</hi>ti vuttaṃ. ‘‘antarāyo’’ti vutte samaṇadhammavisesānanti atthassa pakaraṇato viññāyamānattā, viññāyamānatthassa ca saddassa payoge kāmacārattā <hi rend="bold">‘‘paṭhamajjhānādīnaṃ antarāyo’’</hi>ti vuttaṃ. ettha ca <hi rend="bold">‘‘antarāyo’’</hi>ti idaṃ manopadosassa akaraṇīyatāya kāraṇavacanaṃ. yasmā tumhākameva tena kopādinā paṭhamajjhānādīnamantarāyo bhaveyya, tasmā te kopādipariyāyena vuttā āghātādayo na karaṇīyāti adhippāyo, tena ‘‘nāhaṃ sabbaññū’’ti issarabhāvena tumhe tato nivāremi, atha kho imināva kāraṇenāti dasseti. taṃ pana kāraṇavacanaṃ yasmā ādīnavavibhāvanaṃ hoti, tasmā ‘‘ādīnavaṃ dassento’’ti heṭṭhā vuttanti daṭṭhabbaṃ.</p>

<p rend="bodytext">so <pb ed="V" n="1.0194"/> pana manopadoso na kevalaṃ kālantarabhāvinoyeva hitasukhassa antarāyakaro, atha kho taṅkhaṇapavattanārahassapi hitasukhassa antarāyakaroti manopadose ādīnavaṃ daḷhataraṃ katvā dassetuṃ <hi rend="bold">‘‘api nū’’</hi>tiādimāhātipi sambandho vattabbo. <hi rend="bold">paresa</hi>nti ye attato aññe, tesanti attho, na pana ‘‘pare avaṇṇaṃ bhāseyyu’’ntiādīsu viya paṭiviruddhasattānanti āha <hi rend="bold">‘‘yesaṃ kesañcī’’</hi>ti. tadevatthaṃ samattheti <hi rend="bold">‘‘kupito hī’’</hi>tiādinā. pāḷiyaṃ subhāsitadubbhāsitavacanajānanampi tadatthajānaneneva siddhanti āha <hi rend="bold">‘‘subhāsitadubbhāsitassa attha’’</hi>nti.</p>

<p rend="bodytext"><hi rend="bold">andhaṃtama</hi>nti andhabhāvakaraṃ tamaṃ, ativiya vā tamaṃ. yaṃ naraṃ sahate abhibhavati, tassa andhatamanti sambandho. <hi rend="bold">ya</hi>nti vā bhummatthe paccattavacanaṃ, yasmiṃ kāle sahate, tadā andhatamaṃ hotīti attho<pb ed="M" n="1.0223"/>, kāraṇaniddeso vā, yena kāraṇena sahate, tena andhatamanti. evaṃ sati yaṃtaṃ-saddānaṃ niccasambandhattā ‘‘yadā’’ti ajjhāharitabbaṃ. kiriyāparāmasanaṃ vā etaṃ, ‘‘kodho sahate’’ti yadetaṃ kodhassa abhibhavanaṃ vuttaṃ, etaṃ andhatamanti. tato ca kuddho atthaṃ na jānāti, kuddho dhammaṃ na passatīti yojetabbaṃ. <hi rend="bold">atthaṃ dhamma</hi>nti pāḷiatthaṃ, pāḷidhammañca. <hi rend="bold">cittappakopano</hi>ti cittassa pakatibhāvavijahanena padūsako. <hi rend="bold">antarato</hi>ti abbhantarato, cittato vā kodhavasena bhayaṃ jātaṃ. nti tathāsabhāvaṃ kodhaṃ, kodhassa vā anatthajananādippakāraṃ.</p>

<p rend="bodytext"><hi rend="bold">sabbatthāpī</hi>ti sabbesupi paṭhamadutiyatatiyanayesu. ‘‘avaṇṇe paṭipajjitabbākāra’’nti adhikāro. avaṇṇabhāsakānamavisayattā <hi rend="bold">‘‘tatrā’’</hi>ti padassa tasmiṃ avaṇṇeti atthova dassito. <hi rend="bold">abhūta</hi>nti kattubhūtaṃ vacanaṃ, yaṃ vacanaṃ abhūtaṃ hotīti attho. <hi rend="bold">abhūtato</hi>ti pana abhūtatākiriyāva bhāvappadhānattā, bhāvalopattā cāti dasseti <hi rend="bold">‘‘abhūtabhāvenevā’’</hi>ti iminā. ‘‘itipeta’’ntiādi nibbeṭhanākāranidassananti dassetuṃ <hi rend="bold">‘‘katha’’</hi>ntiādi vuttaṃ. <hi rend="bold">tatrā</hi>ti tasmiṃ vacane. <hi rend="bold">yojanā</hi>ti adhippāyapayojanā. <hi rend="bold">tuṇhī</hi>ti abhāsanatthe nipāto, bhāvanapuṃsako cesa. ‘‘itipetaṃ abhūta’’nti vatvā <hi rend="bold">‘‘yaṃ tumhehī’’</hi>tiādinā tadatthaṃ vivarati. <hi rend="bold">imināpī</hi>ti <hi rend="bold">pi</hi>-saddena anekavidhaṃ kāraṇaṃ sampiṇḍeti. kāraṇasarūpamāha <hi rend="bold">‘‘sabbaññuyevā’’</hi>tiādinā. <hi rend="bold">eva</hi>-saddo tīsupi padesu yojetabbo, sabbaññubhāvato na asabbaññū, svākkhātattā na durakkhāto, suppaṭipannattā na duppaṭipannoti imināpi kāraṇena nibbeṭhetabbanti vuttaṃ hoti. ‘‘kasmā pana sabbaññū’’tiādipaṭicodanāyapi taṃkāraṇadassanena nibbeṭhetabbamevāti āha <hi rend="bold">‘‘tatra idañcidañca kāraṇa’’</hi>nti. <hi rend="bold">tatrā</hi>ti tesu sabbaññutādīsu. <hi rend="bold">idañca idañca kāraṇa</hi>nti anekavidhena kāraṇānukāraṇaṃ dassetvā ‘‘na sabbaññū’’tiādivacanaṃ nibbeṭhetabbanti attho. tatridaṃ kāraṇaṃ <pb ed="V" n="1.0195"/> – sabbaññū eva amhākaṃ satthā aviparītadhammadesanattā. svākkhāto eva dhammo ekantaniyyānikattā. suppaṭipanno eva saṅgho saṃkilesarahitattāti. kāraṇānukāraṇadassanampettha asabbaññutādivacana-nibbeṭhanameva tathādassanassa tesampi kāraṇabhāvatoti daṭṭhabbaṃ. kāraṇakāraṇampi hi ‘‘kāraṇa’’ntveva vuccati, patiṭṭhānapatiṭṭhānampi ‘‘patiṭṭhāna’’ntveva yathā ‘‘tiṇehi bhattaṃ <pb ed="M" n="1.0224"/> siniddhaṃ, pāsāde dhammamajjhāyatī’’ti. <hi rend="bold">dutiyaṃ pada</hi>nti ‘‘ataccha’’nti padaṃ. <hi rend="bold">paṭhamassa padassā</hi>ti ‘‘abhūta’’nti padassa. <hi rend="bold">catuttha</hi>nti ‘‘na ca panetaṃ amhesu saṃvijjatī’’ti padaṃ. <hi rend="bold">tatiyassā</hi>ti ‘‘natthi cetaṃ amhesū’’ti padassa. vividhamekattheyeva pavattaṃ vacanaṃ vivacanaṃ, tadeva <hi rend="bold">vevacanaṃ, vacana</hi>nti vā attho saddena vacanīyattā ‘‘bhagavāti vacanaṃ seṭṭhaṃ, bhagavāti vacanamuttama’’ntiādīsu (dī॰ ni॰ aṭṭha॰ 1.1 ma॰ ni॰ aṭṭha॰ 1.1; a॰ ni॰ 1.rūpādivaggavaṇṇanā; pārā॰ aṭṭha॰ 1.1) viya. nānāsabhāvato vigataṃ vacanaṃ yassāti <hi rend="bold">vevacanaṃ</hi> vuttanayena, pariyāyavacananti attho.</p>

<p rend="bodytext">etthāha – kasmā panettha pariyāyavacanaṃ vuttaṃ, nanu ekekapadavaseneva adhippeto attho siddho, evaṃ siddhe sati kimete tena pariyāyavacanena. tadetañhi ganthagāravādianekadosakaraṃ, yadi ca taṃ vattabbaṃ siyā, tadeva vuttaṃ assa, na tadaññanti? vuccate – desanākāle, hi āyatiñca kassaci kathañci tadatthapaṭivedhanatthaṃ pariyāyavacanaṃ vuttaṃ. desanāpaṭiggāhakesu hi yo tesaṃ pariyāyavacanānaṃ yaṃ pubbe saṅketaṃ karoti ‘‘idamimassatthassa vacana’’nti, tassa teneva tadatthapaṭivedho hoti. apica tasmiṃ khaṇe vikkhittacittānaṃ aññavihitānaṃ vipariyāyānaṃ aññena pariyāyena tadatthāvabodhanatthampi pariyāyavacanaṃ vuttaṃ. yañhi ye na suṇanti, tapparihāyanavasena tesaṃ sabbathā paripuṇṇassa yathāvuttassa atthassa anavabodho siyā, pariyāyavacane pana vutte tabbasena paripuṇṇamatthāvabodho hoti. atha vā mandabuddhīnaṃ punappunaṃ tadatthalakkhaṇena asammohanatthaṃ pariyāyavacanaṃ vuttaṃ. mandabuddhīnañhi ekeneva padena ekatthassa sallakkhaṇena sammoho hoti, anekena pariyāyena pana ekatthassa sallakkhaṇena tathāsammoho na hoti anekappavattinimittena ekattheyeva pavattasaddena yathādhippetassa atthassa nicchitattā.</p>

<p rend="bodytext">aparo nayo – ‘‘anekepi atthā samānabyañjanā hontī’’ti yā atthantaraparikappanā siyā, tassā parivajjanatthampi pariyāyavacanaṃ vuttanti veditabbaṃ. anekesampi hi atthānaṃ ekapadavacanīyatāvasena samānabyañjanattā yathāvuttassa padassa ‘‘ayamattho nu kho adhippeto, udāhu ayamatthovā’’ti pavattaṃ sotūnamatthantaraparikappanaṃ vevacanaṃ aññamaññaṃ bhedakavasena parivajjeti. vuttañca –</p>

<p rend="gatha1">‘‘nekatthavuttiyā <pb ed="V" n="1.0196"/><pb ed="M" n="1.0225"/> saddo, na visesatthañāpako.</p>

<p rend="gathalast">pariyāyena yutto tu, pariyāyo ca bhedako’’ti..</p>

<p rend="bodytext">aparo nayo – anaññassāpi pariyāyavacanassa vacane anekāhi tāhi tāhi nāmapaññattīhi tesaṃ tesaṃ atthānaṃ paññāpanatthampi pariyāyavacanaṃ vattabbaṃ hoti. tathā hi pariyāyavacane vutte ‘‘imassatthassa idamidampi nāma’’nti sotūnaṃ anekadhā nāmapaññattivijānanaṃ. tato ca taṃtaṃpaññattikosallaṃ hoti seyyathāpi nighaṇṭusatthe paricayataṃ. apica dhammakathikānaṃ tantiatthupanibandhanaparāvabodhanānaṃ sukhasiddhiyāpi pariyāyavacanaṃ. tabbacanena hi dhammadesakānaṃ tantiatthassa attano citte upanibandhanena ṭhapanena paresaṃ sotūnamavabodhanaṃ sukhasiddhaṃ hoti. atha vā sammāsambuddhassa attano dhammaniruttipaṭisambhidāsampattiyā vibhāvanatthaṃ, veneyyānañca tattha bījavāpanatthaṃ pariyāyavacanaṃ bhagavā niddisati. tadasampattikassa hi tathāvacanaṃ na sambhavati. tena ca pariyāyavacanena yathāsutena tassaṃ dhammaniruttipaṭisambhidāsampattiyaṃ tapparicaraṇena, tadaññasucaritasamupabrūhanena ca puññasaṅkhātassa bījassa vapanaṃ sambhavati. ko hi īdisāya sampattiyā viññāyamānāya tadetaṃ nābhipattheyyāti, kiṃ vā bahunā. yassā dhammadhātuyā suppaṭividdhattā sammāsambuddho yathā sabbasmiṃ atthe appaṭihatañāṇacāro, tathā sabbasmiṃ saddavohāreti ekampi atthaṃ anekehi pariyāyehi bodheti, natthi tattha dandhāyitattaṃ vitthāritattaṃ, nāpi dhammadesanāya hāni, āveṇiko cāyaṃ buddhadhammo. sabbaññutaññāṇassa hi suppaṭividitabhāvena paṭisambhidāñāṇehi viya tenapi ñāṇena atthe, dhamme, niruttiyā ca appaṭihatavuttitāya buddhalīḷāya ekampi atthaṃ anekehi pariyāyehi bodheti, na pana tasmiṃ saddavohāre, tathābodhane vā mandabhāvo sammābodhanassa sādhanattā, na ca tena atthassa vitthārabhāvo ekassevatthassa desetabbassa subbijānanakāraṇattā, nāpi tabbacanena dhammadesanāhāni tassa desanāsampattibhāvato. tasmā sātthakaṃ pariyāyavacanaṃ, na cāpi taṃ ganthagāravādianekadosakaranti daṭṭhabbaṃ. yaṃ panetaṃ vuttaṃ ‘‘yadi ca taṃ vattabbaṃ siyā, tadeva vuttaṃ assa, na tadañña’’nti, tampi na yuttaṃ payojanantarasambhavato. tadeva hi avatvā tadaññassa vacanena desanākkhaṇe samāhitacittānampi sammadeva paṭiggaṇhantānaṃ taṃtaṃpadantogadhapavattinimittamārabbha <pb ed="M" n="1.0226"/> tadatthādhigamo hoti, itarathā tasmiṃyeva pade punappunaṃ vutte tesaṃ tadatthānadhigatatā siyāti. honti cettha –</p>

<p rend="gatha1">‘‘yena kenaci atthassa, bodhāya aññasaddato.</p>

<p rend="gathalast">vikkhittakamanānampi, pariyāyakathā katā..</p>

<p rend="gatha1">mandānañca <pb ed="V" n="1.0197"/> amūḷhatthaṃ, atthantaranisedhayā.</p>

<p rend="gathalast">taṃtaṃnāmaniruḷhatthaṃ, pariyāyakathā katā..</p>

<p rend="gatha1">desakānaṃ sukaratthaṃ, tantiatthāvabodhane.</p>

<p rend="gathalast">dhammaniruttibodhatthaṃ, pariyāyakathā katā..</p>

<p rend="gatha1">veneyyānaṃ tattha bījavāpanatthañca attano.</p>

<p rend="gathalast">dhammadhātuyā līḷāya, pariyāyakathā katā..</p>

<p rend="gatha1">tadeva tu avatvāna, tadaññehi pabodhanaṃ.</p>

<p rend="gathalast">sammāpaṭiggaṇhantānaṃ, atthādhigamāya kata’’nti..</p>

<p rend="bodytext">idaṃ pana nibbeṭhanaṃ īdiseyeva, na sabbattha kātabbanti dassento <hi rend="bold">‘‘idañcā’’</hi>tiādimāha. tattha <hi rend="bold">avaṇṇeyevā</hi>ti kāraṇapatirūpaṃ vatvā, avatvā vā dosapatiṭṭhāpanavasena nindāya eva. <hi rend="bold">na sabbatthā</hi>ti na kevalaṃ akkosanakhuṃsanavambhanādīsu sabbattha nibbeṭhanaṃ kātabbanti attho. tadevatthaṃ <hi rend="bold">‘‘yadi hī’’</hi>tiādinā pākaṭaṃ karoti. ‘‘sāsaṅkanīyo hotī’’ti vuttaṃ tathānibbeṭhetabbatāya kāraṇameva <hi rend="bold">‘‘tasmā’’</hi>ti paṭiniddisati. <hi rend="bold">‘‘oṭṭhosī’’</hi>tiādi ‘‘na sabbatthā’’ti etassa vivaraṇaṃ. jātināmagottakammasippaābādha liṅga kilesa āpatti akkosanasaṅkhātehi <hi rend="bold">dasahi akkosavatthūhi.</hi> adhivāsanameva khanti, na diṭṭhinijjhānakkhamanādayoti <hi rend="bold">adhivāsanakhanti.</hi></p>

<p rend="bodytext" n="6"><hi rend="paranum">6</hi><hi rend="dot">.</hi> evaṃ avaṇṇabhūmiyā saṃvaṇṇanaṃ katvā idāni vaṇṇabhūmiyāpi saṃvaṇṇanaṃ kātumāha <hi rend="bold">‘‘eva’’</hi>ntiādi. tattha <hi rend="bold">avaṇṇabhūmiya</hi>nti avaṇṇappakāsanaṭṭhāne. <hi rend="bold">tādilakkhaṇa</hi>nti ettha ‘‘pañcahākārehi tādī iṭṭhāniṭṭhe tādī, cattāvīti tādī, tiṇṇāvīti tādī, muttāvīti tādī, taṃniddesā tādī’’ti (mahāni॰ 38) niddesanayena pañcasu atthesu idha paṭhamenatthena tādī. tatrāyaṃ niddeso –</p>

<p rend="unindented">kathaṃ arahā iṭṭhāniṭṭhe tādī, arahā lābhepi tādī, alābhepi tādī, yasepi, ayasepi, pasaṃsāyapi, nindāyapi, sukhepi<pb ed="M" n="1.0227"/>, dukkhepi tādī, ekañce bāhaṃ gandhena limpeyyuṃ, ekañce bāhaṃ vāsiyā taccheyyuṃ, amusmiṃ natthi rāgo, amusmiṃ natthi paṭigho<pb ed="V" n="1.0198"/>, anunayapaṭighavippahīno ugghāṭinigghāṭivītivatto, anurodhavirodhasamatikkanto, evaṃ arahā iṭṭhāniṭṭhe tādīti (mahāni॰ 38).</p>

<p rend="bodytext">vacanattho pana tamiva dissatīti <hi rend="bold">tādī,</hi> iṭṭhamiva aniṭṭhampi passatīti attho. tassa lakkhaṇaṃ <hi rend="bold">tādilakkhaṇaṃ,</hi> iṭṭhāniṭṭhesu samapekkhanasabhāvo. atha vā tamiva dissate <hi rend="bold">tādī,</hi> so eva sabhāvo, tadeva lakkhaṇaṃ <hi rend="bold">tādilakkhaṇa</hi>nti. vaṇṇabhūmiyaṃ tādilakkhaṇaṃ dassetunti sambandho. <hi rend="bold">para</hi>-saddo aññattheti āha <hi rend="bold">‘‘ye kecī’’</hi>tiādi. ānandanti bhusaṃ pamodanti taṃsamaṅgino sattā etenāti ānandasaddassa karaṇatthataṃ dasseti. sobhanamano <hi rend="bold">sumano,</hi> cittaṃ, sobhanaṃ vā mano yassāti <hi rend="bold">sumano,</hi> taṃsamaṅgīpuggalo. nanu ca cittavācakabhāve sati cetasikasukhassa bhāvatthatā yuttā, puggalavācakabhāve pana cittameva bhāvattho siyā, na cetasikasukhaṃ, sumanasaddassa dabbanimittaṃ pati pavattattā yathā ‘‘daṇḍittaṃ sikhitta’’ntiādīti? saccametaṃ dabbe apekkhite, idha pana tadanapekkhitvā tena dabbena yuttaṃ mūlanimittabhūtaṃ cetasikasukhameva apekkhitvā sumanasaddo pavatto, tasmā etthāpi cetasikasukhameva bhāvattho sambhavati, tenāha <hi rend="bold">‘‘cetasikasukhassetaṃ adhivacana’’</hi>nti. etena hi vacanena tadaññacetasikānampi cittapaṭibaddhattā, cittakiriyattā ca yathāsambhavaṃ somanassabhāvo āpajjatīti codanaṃ nāpajjateva ruḷhisaddattā tassa yathā ‘‘paṅkaja’’nti pariharati. ubbilayatīti ubbilaṃ, bhindati purimāvatthāya visesaṃ āpajjatīti attho. tadeva <hi rend="bold">ubbilāvitaṃ</hi> paccayantarāgamādivasena. uddhaṃ palavatīti vā <hi rend="bold">ubbilāvitaṃ</hi> akārānaṃ ikāraṃ, ākārañca katvā, cittameva ‘‘cetaso’’ti vuttattā. taddhite pana siddhe taṃ abyatirittaṃ tasmiṃ pade vacanīyassa sāmaññabhāvato, tassa vā saddassa nāmapadattā, tasmā kassāti sambandhīvisesānuyoge ‘‘cetaso’’ti vuttanti dassetuṃ <hi rend="bold">‘‘kassā’’</hi>tiādi vuttaṃ. esa nayo īdisesu. yāya uppannāya kāyacittaṃ vātapūritabhastā viya uddhumāyanākārappattaṃ hoti tassā gehasitāya odagyapītiyā etaṃ adhivacananti sarūpaṃ dasseti <hi rend="bold">‘‘uddhaccāvahāyā’’</hi>tiādinā. <hi rend="bold">uddhaccāvahāyā</hi>ti uddhatabhāvāvahāya. uppilāpeti <pb ed="M" n="1.0228"/> cittaṃ uppilāvitaṃ karotīti <hi rend="bold">ubbilāpanā,</hi> sā eva pīti, tassā. khandhavasena dhammavisesattaṃ āha <hi rend="bold">‘‘idhāpī’’</hi>tiādinā. avaṇṇabhūmimapekkhāya api-saddo ‘‘ayampi pārājiko’’tiādīsu (pārā॰ 1.89, 91, 167, 171, 195, 197) viya, idha ca kiñcāpi tesaṃ bhikkhūnaṃ ubbilāvitameva natthi, atha kho āyatiṃ kulaputtānaṃ edisesupi ṭhānesu akusaluppattiṃ paṭisedhento dhammanettiṃ ṭhapetīti. <hi rend="bold">dvīhi padehi saṅkhārakkhandho, ekena vedanākkhandho vutto</hi>ti etthāpi ‘‘tesaṃ vasena sesānaṃ sampayuttadhammānaṃ karaṇaṃ paṭikkhittamevā’’ti ca aṭṭhakathāyaṃ vuttanayena sakkā viññātunti <pb ed="V" n="1.0199"/> na vuttaṃ. ‘‘pi-saddo sambhāvanattho’’tiādinā vuttanayena cettha attho yathāsambhavaṃ veditabbo.</p>

<p rend="bodytext"><hi rend="bold">tumhaṃyevassa tena antarāyo</hi>ti etthāpi <hi rend="bold">‘‘antarāyo’’</hi>ti idaṃ ‘‘ubbilāvitattassa akaraṇīyatākāraṇavacana’’tiādinā heṭṭhā avaṇṇapakkhe amhehi vuttanayānusārena attho daṭṭhabbo. ettha ca ‘‘ānandino ubbilāvitā’’ti dīpitaṃ pītimeva gahetvā <hi rend="bold">‘‘tena ubbilāvitattenā’’</hi>ti vacanaṃ somanassarahitāya pītiyā abhāvato tabbacaneneva ‘‘sumanā’’ti dīpitaṃ somanassampi siddhamevāti katvā vuttaṃ. atha vā somanassassa antarāyakaratā pākaṭā, na tathā pītiyāti evaṃ vuttanti daṭṭhabbaṃ. <hi rend="bold">kasmā paneta</hi>nti yathāvuttaṃ atthaṃ avibhāgato manasi katvā codeti. ācariyo <hi rend="bold">‘‘sacca’’</hi>nti tamatthaṃ paṭijānitvā <hi rend="bold">‘‘taṃ panā’’</hi>tiādinā vibhajjabyākaraṇavasena pariharati.</p>

<p rend="bodytext">tattha <hi rend="bold">eta</hi>nti ānandādīnamakaraṇīyatāvacanaṃ, nanu bhagavatā vaṇṇitanti sambandho. <hi rend="bold">buddhoti kittayantassā</hi>ti ‘‘buddho’’ti vacanaṃ guṇānussaraṇavasena kathentassa sādhujanassa. <hi rend="bold">kasiṇenā</hi>ti kasiṇatāya sakalabhāvena. <hi rend="bold">jambudīpassā</hi>ti cetassa avayavabhāvena sambandhīvacanaṃ. apare pana <hi rend="bold">‘‘jambudīpassā</hi>ti karaṇavacanatthe sāmivacana’’ti vadanti, tesaṃ matena kasiṇajambudīpasaddānaṃ samānādhikaraṇabhāvo daṭṭhabbo, karaṇavacanañca nissakkatthe. pageva ekadesato panāti <hi rend="bold">api</hi>-saddo sambhāvane. <hi rend="bold">ādi</hi>-saddena cettha –</p>

<p rend="bodytext">‘‘mā soci udāyi, ānando avītarāgo kālaṃ kareyya, tena cittappasādena sattakkhattuṃ devarajjaṃ kāreyya, sattakkhattuṃ <pb ed="M" n="1.0229"/> imasmiṃyeva jambudīpe mahārajjaṃ kāreyya, apica udāyi ānando diṭṭheva dhamme parinibbāyissatī’’tiādisuttaṃ (a॰ ni॰ 3.81) –</p>

<p rend="unindented">saṅgahitaṃ. nti suttantare vuttaṃ pītisomanassaṃ. <hi rend="bold">nekkhammassita</hi>nti kāmato nikkhamane kusaladhamme nissitaṃ. <hi rend="bold">idhā</hi>ti imasmiṃ sutte. <hi rend="bold">gehassita</hi>nti gehavāsīnaṃ samudāciṇṇato gehasaṅkhāte kāmaguṇe nissitaṃ. kasmā tadevidhādhippetanti āha <hi rend="bold">‘‘idañhī’’</hi>tiādi. ‘‘āyasmato channassa uppannasadisa’’nti vuttamatthaṃ pākaṭaṃ kātuṃ, samatthetuṃ vā <hi rend="bold">‘‘tenevā’’</hi>tiādi vuttaṃ. <hi rend="bold">visesaṃ nibbattetuṃ nāsakkhi</hi> bhagavati, dhamme ca pavattagehassitapematāya. <hi rend="bold">parinibbānakāle</hi>ti parinibbānāsannakāle bhagavatā paññattena tajjitoti vā sambandho. <hi rend="bold">parinibbānakāle</hi>ti <pb ed="V" n="1.0200"/> vā bhagavato parinibbutakāle saṅghena tajjito nibbattetīti vā sambandho. <hi rend="bold">brahmadaṇḍenā</hi>ti ‘‘bhikkhūhi itthannāmo neva vattabbo, na ovaditabbo, nānusāsitabbo’’ti (cūḷava॰ 445) katena brahmadaṇḍena. <hi rend="bold">tajjito</hi>ti saṃvejito. <hi rend="bold">tasmā</hi>ti yasmā gehassitapītisomanassaṃ jhānādīnaṃ antarāyakaraṃ, tasmā. vuttañhetaṃ bhagavatā <hi rend="bold">sakkapañhasutte</hi> ‘‘somanassaṃpāhaṃ devānaminda, duvidhena vadāmi sevitabbampi asevitabbampī’’ti (dī॰ ni॰ 2.359).</p>

<p rend="bodytext"><hi rend="bold">‘‘ayañhī’’</hi>tiādinā tadevatthaṃ kāraṇato samattheti. rāgasahitattā hi sā antarāyakarāti. ettha pana ‘‘idañhi rāgasañhitaṃ pītisomanassa’’nti vattabbaṃ siyā, tathāpi pītiggahaṇena somanassampi gahitameva hoti somanassarahitāya pītiyā abhāvatoti heṭṭhā vuttanayena pītiyeva gahitā. apica sevitabbāsevitabbavibhāgassa sutte vacanato somanassassa pākaṭo antarāyakarabhāvo, na tathā pītiyāti sāyeva rāgasahitatthena visesetvā vuttā. avaṇṇabhūmiyā saddhiṃ sambandhitvā pākaṭaṃ kātuṃ <hi rend="bold">‘‘lobho cā’’</hi>tiādi vuttaṃ. <hi rend="bold">kodhasadisovā</hi>ti avaṇṇabhūmiyaṃ vuttakodhasadiso eva. <hi rend="bold">‘‘luddho’’</hi>tiādigāthānaṃ ‘‘kuddho’’tiādigāthāsu vuttanayena attho daṭṭhabbo.</p>

<p rend="bodytext">‘‘mamaṃ vā bhikkhave pare vaṇṇaṃ bhāseyyuṃ, dhammassa vā vaṇṇaṃ bhāseyyuṃ, saṅghassa vā vaṇṇaṃ bhāseyyuṃ, tatra ce tumhe assatha ānandino sumanā ubbilāvitā<pb ed="M" n="1.0230"/>, api nu tumhe paresaṃ subhāsitadubbhāsitaṃ ājāneyyāthāti? no hetaṃ bhante’’ti ayaṃ tatiyavāro nāma avaṇṇabhūmiyaṃ vuttanayavasena tatiyavāraṭṭhāne nīharitabbattā, so desanākāle tena vārena bodhetabbapuggalābhāvato desanāya <hi rend="bold">anāgatopi</hi> tadatthasambhavato <hi rend="bold">atthato āgatoyeva. </hi> yathā taṃ vitthāravasena kathāvatthuppakaraṇanti dassetuṃ <hi rend="bold">‘‘tatiyavāro panā’’</hi>tiādi vuttaṃ, etena saṃvaṇṇanākāle tathābujjhanakasattānaṃ vasena so vāro ānetvā saṃvaṇṇetabboti dasseti. <hi rend="bold">‘‘yatheva hī’’</hi>tiādinā tadevatthasambhavaṃ vibhāveti. kuddho atthaṃ na jānāti yathevāti sambandho.</p>

<p rend="bodytext"><hi rend="bold">paṭipajjitabbākāradassanavāre</hi>ti yathāvuttaṃ tatiyavāraṃ upādāya vattabbe catutthavāre. ‘‘tumhākaṃ satthā’’ti vacanato pabhuti yāva ‘‘imināpi kāraṇena taccha’’nti vacanaṃ, tāva yojanā. <hi rend="bold">‘‘so hi bhagavā’’</hi>tiādi tabbivaraṇaṃ. tattha <hi rend="bold">itipī</hi>ti imināpi kāraṇena. vitthāro visuddhimagge (visuddhi॰ 123 ādayo) ‘‘anāpatti upasampannassa bhūtaṃ ārocetī’’ti <pb ed="V" n="1.0201"/> (pāci॰ 77) vuttepi sabhāgānameva ārocanaṃ yuttanti āha <hi rend="bold">‘‘sabhāgānaṃ bhikkhūnaṃyeva paṭijānitabba’’</hi>nti. teyeva hi tassa atthakāmā, saddheyyavacanattañca maññanti, tato ca ‘‘sāsanassa amoghatā dīpitā hotī’’ti vuttatthasamatthanaṃ siyā. <hi rend="bold">‘‘evañhī’’</hi>tiādi kāraṇavacanaṃ. pāpicchatā ceva parivajjitā, kattubhūtā vā sā, hotīti sambandho. <hi rend="bold">amoghatā</hi>ti niyyānikabhāvena atucchatā. <hi rend="bold">vuttanayenā</hi>ti ‘‘tatra tumhehīti tasmiṃ vaṇṇe tumhehī’’tiādinā ceva ‘‘dutiyaṃ padaṃ paṭhamassa padassa, catutthañca tatiyassa vevacana’’ntiādinā ca vuttanayena.</p>

<p rend="subhead">cūḷasīlavaṇṇanā</p>

<p rend="bodytext" n="7"><hi rend="paranum">7</hi><hi rend="dot">.</hi> <hi rend="bold">ko anusandhī</hi>ti pucchā ‘‘nanu ettakeneva yathāvuttehi avaṇṇavaṇṇehi sambandhā desanāmatthakaṃ pattā’’ti anuyogasambhavato katā. <hi rend="bold">vaṇṇena ca avaṇṇena cā</hi>ti tadubhayapadena. atthaniddeso viya hi saddaniddesopīti akkharacintakā. atha vā tathābhāsanassa kāraṇattā, koṭṭhāsattā ca <hi rend="bold">‘‘padehī’’</hi>ti vuttaṃ. <hi rend="bold">avaṇṇena ca vaṇṇena cā</hi>ti pana aguṇaguṇavasena, nindāpasaṃsāvasena ca sarūpadassanaṃ. <hi rend="bold">‘‘nivatto</hi> amūlakatāya <pb ed="M" n="1.0231"/> vissajjetabbatābhāvato’’ti (dī॰ ni॰ ṭī॰ 1.7) <hi rend="bold">ācariyadhammapālattherena</hi> vuttaṃ. taṃ vitthāretvā desanāya bodhetabbapuggalābhāvato ettakāva sā yuttarūpāti bhagavato ajjhāsayeneva adesanābhāvena <hi rend="bold">nivatto,</hi> yathā taṃ vaṇṇabhūmiyaṃ tatiyavārotipi daṭṭhabbaṃ. tathā bodhetabbapuggalasambhavena vissajjetabbatāya adhigatabhāvato <hi rend="bold">anuvattatiyeva. itipetaṃ bhūta</hi>nti ettha <hi rend="bold">iti</hi>-saddo ādiattho taduparipi anuvattakattā, tena vakkhati <hi rend="bold">‘‘idha panā’’</hi>tiādi. ettāvatā ayaṃ vaṇṇānusandhīti dassetvā duvidhesu pana tesu vaṇṇesu brahmadattassa vaṇṇānusandhīti dassento <hi rend="bold">‘‘so panā’’</hi>tiādimāha. <hi rend="bold">upari suññatāpakāsane anusandhiṃ dassessati</hi> ‘‘atthi bhikkhave’’tiādinā (dī॰ ni॰ 1.28).</p>

<p rend="bodytext">evaṃ pucchāvissajjanāmukhena samudāyatthataṃ vatvā idāni avayavatthataṃ dasseti <hi rend="bold">‘‘tatthā’’</hi>tiādinā. appameva parito samantato khaṇḍitattā <hi rend="bold">parittaṃ</hi> nāmāti āha <hi rend="bold">‘‘appamattakanti parittassa nāma’’</hi>nti. <hi rend="bold">mattā vuccati pamāṇaṃ</hi> mīyate parimīyateti katvā. samāsantakakārena <hi rend="bold">appamattakaṃ</hi> yathā ‘‘bahuputtako’’ti, evaṃ <hi rend="bold">oramattake</hi>pi. eteneva ‘‘appā mattā <hi rend="bold">appamattā,</hi> sā etassāti <hi rend="bold">appamattaka’’</hi>ntiādinā kapaccayassa sātthakatampi dasseti atthato abhinnattā. mattakasaddassa anatthakabhāvato <hi rend="bold">sīlameva sīlamattakaṃ. anatthakabhāvo</hi>ti ca sakatthatā <pb ed="V" n="1.0202"/> purimapadattheyeva pavattanato. na hi saddā kevalaṃ anatthakā bhavantīti akkharacintakā. nanu ca bhagavato pāramitānubhāvena niratthakamekakkharampi mukhavaraṃ nārohati, sakalañca pariyattisāsanaṃ pade pade catusaccappakāsananti vuttaṃ, kathaṃ tassa anatthakatā sambhavatīti? saccaṃ, tampi padantarābhihitassa atthassa visesanavasena tadabhihitaṃ atthaṃ vadati eva, so pana attho vināpi tena padantareneva sakkā viññātunti anatthakamicceva vuttanti. nanu avocumha ‘‘anatthakabhāvo…pe॰… pavattanato’’ti. apica vineyyajjhāsayānurūpavasena bhagavato desanā pavattati, vineyyā ca anādimatisaṃsāre lokiyesuyeva saddesu paribhāvitacittā, loke ca asatipi atthantarāvabodhe vācāsiliṭṭhatādivasena saddapayogo dissati ‘‘labbhati palabbhati, khañjati nikhañjati, āgacchati paccāgacchatī’’tiādinā. tathāparicitānañca tathāvidheneva saddapayogena atthāvagamo <pb ed="M" n="1.0232"/> sukho hotīti anatthakasaddapayogo vuttoti. evaṃ sabbattha. hoti cettha –</p>

<p rend="gatha1">‘‘padantaravacanīya-ssatthassa visesanāya.</p>

<p rend="gathalast">bodhanāya vineyyānaṃ, tathānatthapadaṃ vade’’ti..</p>

<p rend="bodytext">atha vā <hi rend="bold">sīlamattaka</hi>nti ettha <hi rend="bold">matta</hi>-saddo visesanivattiattho ‘‘avitakkavicāramattā dhammā (dha॰ sa॰ tikamātikā) manomattā dhātu manodhātū’’ti (dha॰ sa॰ mūlaṭī॰ 499) ca ādīsu viya. ‘‘appamattakaṃ oramattaka’’nti padadvayena sāmaññato vuttoyeva hi attho ‘‘sīlamattaka’’nti padena visesato vutto, tena ca sīlaṃ eva sīlamattaṃ, tadeva sīlamattakanti nibbacanaṃ kātabbanti dassetuṃ <hi rend="bold">‘‘sīlameva sīlamattaka’’</hi>nti vuttaṃ.</p>

<p rend="bodytext">ayaṃ pana aṭṭhakathāmuttako nayo – <hi rend="bold">oramattaka</hi>nti ettha oranti apārabhāgo ‘‘orato bhogaṃ (mahāva॰ 66) oraṃ pāra’’ntiādīsu viya. atha vā heṭṭhāattho orasaddo oraṃ āgamanāya ye paccayā, te orambhāgiyāni saṃyojanānītiādīsu viya. sīlañhi samādhipaññāyo apekkhitvā apārabhāge, heṭṭhābhāge ca hoti, ubhayatthāpi ‘‘ore pavattaṃ mattaṃ yassā’’tiādinā viggaho. <hi rend="bold">sīlamattaka</hi>nti etthāpi <hi rend="bold">matta</hi>saddo amahatthavācako ‘‘bhesajjamattā’’tiādīsu viya. atha vā sīlepi tadekadesasseva saṅgahaṇatthaṃ amahatthavācako ettha mattasaddo vutto. tathā hi indriyasaṃvarapaccayasannissitasīlāni idha desanaṃ anāruḷhāni. kasmāti ce? yasmā tāni pātimokkhasaṃvaraājīvapārisuddhisīlāni viya na sabbaputhujjanesu <pb ed="V" n="1.0203"/> pākaṭānīti. <hi rend="bold">matta</hi>nti cettha visesanivattiatthe napuṃsakaliṅgaṃ. pamāṇappakatthesu pana ‘‘matta’’nti vā ‘‘mattā’’ti vā napuṃsakitthiliṅgaṃ.</p>

<p rend="bodytext"><hi rend="bold">‘‘idaṃ vuttaṃ hotī’’</hi>tiādinā saha yojanāya piṇḍatthaṃ dasseti. yena sīlena vadeyya, etaṃ sīlamattakaṃ nāmāti sambandho. <hi rend="bold">‘‘vaṇṇaṃ vadāmīti ussāhaṃ katvāpī’’</hi>ti idaṃ ‘‘vaṇṇaṃ vadamāno’’ti etassa vivaraṇaṃ. etena hi ‘‘ekapuggalo bhikkhave, loke uppajjamāno uppajjatī’’tiādīsu (a॰ ni॰ 1.170) viya mānasaddassa sāmatthiyatthataṃ dasseti. ‘‘ussāhaṃ kurumāno’’ti <pb ed="M" n="1.0233"/> avatvā ‘‘katvā’’ti ca vacanaṃ tvādipaccayantapadānamiva mānantapaccayantapadānampi parakiriyāpekkhamevāti dassanatthaṃ. <hi rend="bold">‘‘tattha siyā’’</hi>tiādinā sandhāyabhāsitamatthaṃ ajānitvā nītatthameva gahetvā suttantaravirodhitaṃ maññamānassa kassaci īdisī codanā siyāti dasseti. <hi rend="bold">tatthā</hi>ti tasmiṃ ‘‘appamattakaṃ kho paneta’’ntiādivacane (dī॰ ni॰ 1.7). kammaṭṭhānabhāvane yuñjati sīlenāti <hi rend="bold">yogī,</hi> tassa.</p>

<p rend="bodytext">alaṅkaraṇaṃ vibhūsanaṃ <hi rend="bold">alaṅkāro,</hi> pasādhanakiriyā. alaṃ karoti etenevāti vā <hi rend="bold">alaṅkāro,</hi> kuṇḍalādipasādhanaṃ. maṇḍīyate <hi rend="bold">maṇḍanaṃ,</hi> ūnaṭṭhānapūraṇaṃ. maṇḍīyati etenāti vā <hi rend="bold">maṇḍanaṃ,</hi> mukhacuṇṇādiūnapūraṇopakaraṇaṃ. idha pana sadisavohārena, taddhitavasena vā sīlameva tathā vuttaṃ. <hi rend="bold">maṇḍane</hi>ti maṇḍanahetu, maṇḍanakiriyānimittaṃ gatoti attho. atha vā maṇḍati sīlenāti <hi rend="bold">maṇḍano,</hi> maṇḍanajātiko puriso. bahumhi cetaṃ jātyāpekkhāya ekavacanaṃ. ubbāhanatthepi hi ekavacanamicchanti keci, tadayuttameva saddasatthe anāgatattā, atthayuttiyā ca abhāvato. kathañhi ekavacananiddiṭṭhato ubbāhanakaraṇaṃ yuttaṃ siyā ekasmiṃ yevatthe ubbāhitabbassa aññassatthassa abhāvato. tasmā vipallāsavasena bahvatthe idaṃ ekavacanaṃ daṭṭhabbaṃ, maṇḍanasīlesūti attho. <hi rend="bold">ācariyadhammapālattherenapi</hi> hi ayamevidha vinicchayo (dī॰ ni॰ ṭī॰ 1.7) vutto. <hi rend="bold">aggata</hi>nti uttamabhāvaṃ.</p>

<p rend="bodytext"><hi rend="bold">assaṃ</hi> bhavissāmīti ākaṅkheyyāti sambandho. <hi rend="bold">assā</hi>ti bhaveyya. <hi rend="bold">paripūrakārī</hi>ti cettha <hi rend="bold">iti</hi>-saddo ādiattho, pakārattho vā, tena sakalampi sīlathomanasuttaṃ dasseti.</p>

<p rend="bodytext"><hi rend="bold">kikīva aṇḍa</hi>nti etthāpi tadatthena <hi rend="bold">iti</hi>-saddena –</p>

<p rend="gatha1">‘‘kikīva <pb ed="V" n="1.0204"/> aṇḍaṃ camarīva vāladhiṃ,</p>

<p rend="gatha2">piyaṃva puttaṃ nayanaṃva ekakaṃ.</p>

<p rend="gatha3">tatheva sīlaṃ anurakkhamānā,</p>

<p rend="gathalast">supesalā hotha sadā sagāravā’’ti.. (visuddhi॰ 1.19). –</p>

<p rend="unindented">gāthaṃ saṅgaṇhāti. ‘‘pupphagandho’’ti vatvā tadekadesena dassetuṃ <hi rend="bold">‘‘na candana’’</hi>ntiādi vuttaṃ. candanaṃ tagaraṃ mallikāti hi taṃsahacaraṇato tesaṃ <pb ed="M" n="1.0234"/> gandhova vutto. <hi rend="bold">pupphagandho</hi>ti ca pupphañca tadavaseso gandho cāti attho. tagaramallikāhi vā avasiṭṭho ‘‘pupphagandho’’ti vutto. <hi rend="bold">satañca gandho</hi>ti ettha sīlameva sadisavohārena vā taddhitavasena vā gandho. sīlanibandhano vā thutighoso vuttanayena ‘‘gandho’’ti adhippeto. sīlañhi kittiyā nimittaṃ. yathāha ‘‘sīlavato kalyāṇo kittisaddo abbhuggacchatī’’ti (dī॰ ni॰ 2.150; 3.316; a॰ ni॰ 5.213; mahāva॰ 785; udā॰ 76). <hi rend="bold">sappuriso pavāyati</hi> pakārehi gandhati tassa gandhūpagarukkhapaṭibhāgattā.</p>

<p rend="bodytext"><hi rend="bold">vassikī</hi>ti sumanapupphaṃ, <hi rend="bold">‘‘vassika’’</hi>ntipi pāṭho, tadatthova. gandhā eva <hi rend="bold">gandhajātā,</hi> gandhappakārā vā. <hi rend="bold">yvāya</hi>nti yadidaṃ, uttamo gandho vātīti sambandho.</p>

<p rend="bodytext"><hi rend="bold">sammadaññā vimuttāna</hi>nti sammā aññāya jānitvā, aggamaggena vā vimuttānaṃ. <hi rend="bold">maggaṃ na vindatī</hi>ti kāraṇaṃ na labhati, na jānāti vā.</p>

<p rend="bodytext"><hi rend="bold">‘‘sīle patiṭṭhāyā’’</hi>ti gāthāya paṭisandhipaññāya <hi rend="bold">sapañño ātāpī</hi> vīriyavā pārihārikapaññāya <hi rend="bold">nipako </hi>narasaṅkhāto <hi rend="bold">bhikkhu</hi> sīle patiṭṭhāya <hi rend="bold">cittaṃ</hi> tappadhānena vuttaṃ samādhiṃ bhāvayaṃ bhāvayanto bhāvanāhetu tathā <hi rend="bold">paññaṃ</hi> vipassanañca <hi rend="bold">imaṃ</hi> antojaṭābahijaṭāsaṅkhātaṃ <hi rend="bold">jaṭaṃ vijaṭaye</hi> vijaṭeyya vijaṭituṃ samattheyyāti saṅkhepattho.</p>

<p rend="bodytext"><hi rend="bold">pathaviṃ nissāyā</hi>ti pathaviṃ rasaggahaṇavasena nissāya, sīlasmiṃ pana paripūraṇavasena nissāya patiṭṭhānaṃ daṭṭhabbaṃ.</p>

<p rend="bodytext">appakamahantatāya pārāpārādi viya upanidhāpaññattibhāvato aññamaññaṃ upanidhāya āhāti vissajjetuṃ <hi rend="bold">‘‘upari guṇe upanidhāyā’’</hi>ti vuttaṃ. <hi rend="bold">sīlañhī</hi>ti ettha <hi rend="bold">hi</hi>-saddo kāraṇattho, tenidaṃ <pb ed="V" n="1.0205"/> kāraṇaṃ dasseti ‘‘yasmā sīlaṃ kiñcāpi patiṭṭhābhāvena samādhissa bahūpakāraṃ, pabhāvādiguṇavisese panassa upanidhāya kalampi bhāgaṃ na upeti, tathā samādhi ca paññāyā’’ti. tenevāha <hi rend="bold">‘‘tasmā’’</hi>tiādi. <hi rend="bold">na pāpuṇātī</hi>ti guṇasamabhāvena na sampāpuṇāti, na sametīti vuttaṃ hoti. <hi rend="bold">uparima</hi>nti samādhipaññaṃ. <hi rend="bold">upanidhāyā</hi>ti upatthambhaṃ katvā. tañhi tādisāya paññattiyā upatthambhanaṃ hoti. <hi rend="bold">heṭṭhima</hi>nti sīlasamādhidvayaṃ.</p>

<p rend="bodytext"><hi rend="bold">‘‘katha’’</hi>ntiādi <pb ed="M" n="1.0235"/> vitthāravacanaṃ. kaṇḍambamūlikapāṭihāriyakathanañcettha yathākathañcipi sīlassa samādhimapāpuṇatāsiddhiyevidhādhippetāti pākaṭatarapāṭihāriyabhāvena, nidassananayena cāti daṭṭhabbaṃ. <hi rend="bold">‘‘abhi…pe॰… titthiyamaddana’’</hi>nti idaṃ pana tassa yamakapāṭihāriyassa supākaṭabhāvadassanatthaṃ, aññehi bodhimūle ñātisamāgamādīsu ca katapāṭihāriyehi visesadassanatthañca vuttaṃ. sambodhito hi aṭṭhamepi divase devatānaṃ ‘‘buddho vā no vā’’ti uppannakaṅkhāvidhamanatthaṃ ākāse ratanacaṅkamaṃ māpetvā caṅkamanto pāṭihāriyaṃ akāsi, tato dutiyasaṃvacchare kulanagaragato kapilavatthupure nigrodhārāme ñātīnaṃ samāgamepi tesaṃ mānamadappahānatthaṃ yamakapāṭihāriyaṃ akāsi. tattha <hi rend="bold">abhisambodhito</hi>ti abhisambujjhanakālato. <hi rend="bold">sāvatthinagaradvāre</hi>ti sāvatthinagarassa dakkhiṇadvāre. <hi rend="bold">kaṇḍambarukkhamūle</hi>ti kaṇḍena nāma pasenadirañño uyyānapālena ropitattā kaṇḍambanāmakassa rukkhassa mūle. yamakapāṭihāriyakaraṇatthāya bhagavato citte uppanne ‘‘tadanucchavikaṃ ṭhānaṃ icchitabba’’nti ratanamaṇḍapādi sakkena devaraññā āṇattena vissakammunā katanti vadanti keci. bhagavatā nimmitanti apare. <hi rend="bold">aṭṭhakathāsu</hi> pana anekāsu ‘‘sakkena devānamindena āṇāpitena vissakammadevaputtena maṇḍapo kato, caṅkamo pana bhagavatā nimmito’’ti vuttaṃ. <hi rend="bold">dibbasetacchatte</hi> devatāhi <hi rend="bold">dhāriyamāne</hi>ti attho viññāyati aññesamasambhavato. <hi rend="bold">‘‘dvādasayojanāya parisāyā’’</hi>ti idaṃ catūsu disāsu paccekaṃ dvādasayojanaṃ manussaparisaṃ sandhāya vuttaṃ. tadā kira dasasahassilokadhātuto cakkavāḷagabbhaṃ paripūretvā devabrahmānopi sannipatiṃsu. yo koci evarūpaṃ pāṭihāriyaṃ kātuṃ samattho ce, so āgacchatūti codanāsadisattā vuttaṃ <hi rend="bold">‘‘attādānaparidīpana’’</hi>nti. <hi rend="bold">attādāna</hi>ñhi anuyogo paṭipakkhassa attassa ādānaṃ gahaṇanti katvā. <hi rend="bold"> titthiyamaddana</hi>nti ‘‘pāṭihāriyaṃ karissāmā’’ti kuhāyanavasena pubbe uṭṭhitānaṃ titthiyānaṃ maddanaṃ, tañca tathā kātuṃ asamatthatāsampādanameva. tadetaṃ padadvayaṃ <hi rend="bold">‘‘yamakapāṭihāriya’’</hi>nti etena sambandhitabbaṃ. rājagahaseṭṭhino candanaghaṭikuppattito paṭṭhāya sabbameva cettha vattabbaṃ.</p>

<p rend="bodytext"><hi rend="bold">uparimakāyato</hi>tiādi <pb ed="V" n="1.0206"/><pb ed="M" n="1.0236"/> paṭisambhidāmagge (paṭi॰ ma॰ 1.116) āgatanayadassanaṃ, tena vuttaṃ <hi rend="bold">‘‘itiādinayappavatta’’</hi>nti, <hi rend="bold">‘‘sabbaṃ vitthāretabba’’</hi>nti ca. tatthāyaṃ pāḷiseso –</p>

<p rend="bodytext">‘‘heṭṭhimakāyato aggikkhandho pavattati, uparimakāyato udakadhārā pavattati. puratthimakāyato aggi, pacchimakāyato udakaṃ. pacchimakāyato aggi, puratthimakāyato udakaṃ. dakkhiṇaakkhito aggi, vāmaakkhito udakaṃ. vāmaakkhito aggi, dakkhiṇaakkhito udakaṃ. dakkhiṇakaṇṇasotato aggi, vāmakaṇṇasotato udakaṃ. vāmakaṇṇasotato aggi, dakkhiṇakaṇṇasotato udakaṃ. dakkhiṇanāsikāsotato aggi, vāmanāsikāsotato udakaṃ. vāmanāsikāsotato aggi, dakkhiṇanāsikāsotato udakaṃ. dakkhiṇaaṃsakūṭato aggi, vāmaaṃsakūṭato udakaṃ. vāmaaṃsakūṭato aggi, dakkhiṇaaṃsakūṭato udakaṃ. dakkhiṇahatthato aggi, vāmahatthato udakaṃ. vāmahatthato aggi, dakkhiṇahatthato udakaṃ. dakkhiṇapassato aggi, vāmapassato udakaṃ. vāmapassato aggi, dakkhiṇapassato udakaṃ. dakkhiṇapādato aggi, vāmapādato udakaṃ. vāmapādato aggi, dakkhiṇapādato udakaṃ. aṅgulaṅgulehi aggi, aṅgulantarikāhi udakaṃ. aṅgulantarikāhi aggi, aṅgulaṅgulehi udakaṃ. ekekalomato aggi, ekekalomato udakaṃ. lomakūpato lomakūpato aggikkhandho pavattati, lomakūpato lomakūpato udakadhārā pavattatī’’ti.</p>

<p rend="bodytext">aṭṭhakathāyaṃ pana ‘‘ekekalomakūpato’’ icceva (paṭi॰ ma॰ aṭṭha॰ 2.1.116) āgataṃ.</p>

<p rend="bodytext"><hi rend="bold">channaṃ vaṇṇāna</hi>nti etthāpi nīlānaṃ pītakānaṃ lohitakānaṃ odātānaṃ mañjiṭṭhānaṃ pabhassarānanti ayaṃ sabbopi pāḷiseso peyyālanayena, ādi-saddena ca dassito. ettha ca channaṃ vaṇṇānaṃ ubbāhanabhūtānaṃ yamakā yamakā vaṇṇā pavattantīti pāṭhasesena sambandho, tena vakkhati ‘‘dutiyā dutiyā rasmiyo’’tiādi. tattha hi tāsaṃ yamakaṃ <pb ed="M" n="1.0237"/> yamakaṃ pavattanākārena saha āvajjanaparikammādhiṭṭhānānaṃ visuṃ pavatti dassitā. keci pana ‘‘channaṃ vaṇṇāna’’nti etassa ‘‘aggikkhandho udakadhārā’’ti purimehi padehi sambandhaṃ vadanti, tadayuttameva aggikkhandhaudakadhārānaṃ atthāya tejokasiṇavāyokasiṇānaṃ samāpajjanassa vakkhamānattā. <hi rend="bold">channaṃ vaṇṇānaṃ</hi> chabbaṇṇā pavattantīti kattuvasena vā sambandho yathā ‘‘ekassa cepi bhikkhuno na paṭibhāseyya taṃ bhikkhuniṃ apasādetu’’nti (pāci॰ 558). kattukammesu hi bahulā sāmivacanaṃ ākhyātapayogepi icchanti neruttikā.</p>

<p rend="bodytext">evaṃ <pb ed="V" n="1.0207"/> pāḷinayena yamakapāṭihāriyaṃ dassetvā idāni taṃ aṭṭhakathānayena vivaranto paccāsattinayena ‘‘channaṃ vaṇṇāna’’nti padameva paṭhamaṃ vivarituṃ <hi rend="bold">‘‘tassā’’</hi>tiādimāha. tattha <hi rend="bold">tassā</hi>ti bhagavato. <hi rend="bold">‘‘suvaṇṇavaṇṇā rasmiyo’’</hi>ti idaṃ tāsaṃ pītābhānaṃ yebhuyyatāya vuttaṃ, chabbaṇṇāhi rasmīhi alaṅkaraṇakālo viyāti attho. tāpi hi cakkavāḷagabbhato uggantvā brahmalokamāhacca paṭinivattitvā cakkavāḷamukhavaṭṭimeva gaṇhiṃsu. ekacakkavāḷagabbhaṃ vaṅkagopānasikaṃ viya bodhigharaṃ ahosi ekālokaṃ. <hi rend="bold">dutiyā dutiyā rasmiyo</hi>ti purimapurimato pacchā pacchā nikkhantā rasmiyo. kasmā sadisākāravasena ‘‘viyā’’ti vacanaṃ vuttanti āha <hi rend="bold">‘‘dvinnañcā’’</hi>tiādi. <hi rend="bold">dvinnañca cittānaṃ ekakkhaṇe pavatti nāma natthi,</hi> yehi tā evaṃ siyuṃ, tathāpi iminā kāraṇadvayena evameva khāyantīti adhippāyo. <hi rend="bold">bhavaṅgaparivāsassā</hi>ti bhavaṅgavasena parivasanassa, bhavaṅgasaṅkhātassa parivasanassa vā, bhavaṅgapatanassāti vuttaṃ hoti. <hi rend="bold">āciṇṇavasitāyā</hi>ti āvajjanasamāpajjanādīhi pañcahākārehi samāciṇṇaparicayatāya. nanu ca ekassāpi cittassa pavattiyā dve kisso rasmiyopi sambhaveyyunti anuyogamapaneti <hi rend="bold">‘‘tassā tassā pana rasmiyā’’</hi>tiādinā. cittavāranānattā <hi rend="bold">āvajjanaparikamma</hi>cittāni, kasiṇanānattā <hi rend="bold">adhiṭṭhāna</hi>cittavārānipi <hi rend="bold">visuṃ visuṃyeva pavattanti</hi>. āvajjanāvasāne tikkhattuṃ pavattajavanāni parikammanāmeneva idha vuttāni.</p>

<p rend="bodytext">kathanti āha <hi rend="bold">‘‘nīlarasmiatthāya hī’’</hi>tiādi. ‘‘mañjiṭṭharasmiatthāya lohitakasiṇaṃ, pabhassararasmiatthāya pītakasiṇa’’nti idaṃ lohitapītarasmīnaṃ kāraṇeyeva vutte siddhanti na vuttaṃ. tāsameva hi mañjiṭṭhapabhassararasmiyo <pb ed="M" n="1.0238"/> visesapabhedabhūtāti. <hi rend="bold">‘‘aggikkhandhatthāyā’’</hi>tiādinā <hi rend="bold">‘‘uparimakāyato’’</hi>tiādīnaṃ vivaraṇaṃ. aggikkhandhaudakakkhandhāpi aññamaññaasammissā yāva brahmalokā uggantvā cakkavāḷamukhavaṭṭiyaṃ patiṃsu, taṃ divasaṃ pana satthā yo yo yasmiṃ yasmiṃ dhamme ca pāṭihāriye ca pasanno, tassa tassa ajjhāsayavasena taṃ taṃ dhammañca kathesi, pāṭihāriyañca dassesi, evaṃ dhamme bhāsiyamāne, pāṭihāriye ca kariyamāne mahājano dhammābhisamayo ahosi. tasmiñca samāgame attano manaṃ gahetvā pañhaṃ pucchituṃ samatthaṃ adisvā nimmitaṃ buddhaṃ māpesi, tena pucchitaṃ pañhaṃ satthā vissajjesi. satthārā pucchitaṃ pañhaṃ so vissajjesi, satthu caṅkamanakāle nimmito ṭhānādīsu aññataraṃ kappesi, tassa caṅkamanakāle satthā ṭhānādīsu aññataraṃ kappesīti etamatthaṃ dassetuṃ <hi rend="bold">‘‘satthā caṅkamatī’’</hi>tiādi vuttaṃ. <hi rend="bold">‘‘sabbaṃ vitthāretabba’’</hi>nti etena ‘‘satthā tiṭṭhati, nimmito caṅkamati vā nisīdati vā seyyaṃ vā kappetī’’tiādinā (paṭi॰ ma॰ 1.116) catūsu iriyāpathesu ekekamūlakā satthupakkhe cattāro<pb ed="V" n="1.0208"/>, nimmitapakkhe cattāroti sabbe aṭṭha vārā vitthāretvā vattabbāti dasseti. yasmā sīlaṃ samādhissa patiṭṭhāmattameva hutvā nivattati, samādhiyeva tattha patiṭṭhāya yathāvuttaṃ sabbaṃ pāṭihāriyakiccaṃ pavatteti, tasmā tadetaṃ samādhikiccamevāti vuttaṃ <hi rend="bold">‘‘ettha ekampī’’</hi>tiādi.</p>

<p rend="bodytext"><hi rend="bold">‘‘yaṃ panā’’</hi>tiādinā samādhissa paññamapāpuṇatā vibhāvitā, yaṃ pana <hi rend="bold">paṭivijjhi, idaṃ</hi> paṭivijjhanaṃ <hi rend="bold">paññākicca</hi>nti attho. taṃ anukkamato dasseti <hi rend="bold">‘‘bhagavā’’</hi>tiādinā. <hi rend="bold">‘‘kappasatasahassādhikāni cattāri asaṅkhyeyyānī’’</hi>ti idaṃ dīpaṅkarapādamūle katapaṭhamābhinīhārato paṭṭhāya vuttaṃ, tato pubbepi yattakena tasmiṃ bhave icchanto sāvakabodhiṃ pattuṃ sakkuṇeyya, tattakaṃ puññasambhāraṃ samupacinīti veditabbaṃ. tatoyeva hi ‘‘manussattaṃ liṅgasampatti, hetu satthāradassana’’ntiādinā (bu॰ vaṃ॰ 59) vuttesu aṭṭhadhammesu hetusampannatā ahosi. keci pana manopaṇidhānavacīpaṇidhānavasena anekadhā asaṅkhyeyyaparicchedaṃ katvā pubbasambhāraṃ vadanti, tadayuttameva saṅgahāruḷhāsu aṭṭhakathāsu tathā avuttattā. tāsu hi yathāvuttanayena paṭhamābhinīhārato pubbe hetusampannatāyeva dassitā. ekūnatiṃsavassakāle nikkhamma pabbajitvāti sambandho. cakkaratanārahapuññavantatāya <pb ed="M" n="1.0239"/> bodhisatto cakkavattisirisampannoti tassa nivāsabhavanaṃ <hi rend="bold">‘‘cakkavattisirinivāsabhūta’’</hi>nti vuttaṃ. <hi rend="bold">bhavanā</hi>ti rammasurammasubhasaṅkhātā niketanā. <hi rend="bold">padhānayoga</hi>nti dukkaracariyāya uttamavīriyānuyogaṃ.</p>

<p rend="bodytext">uruvelāyaṃ kira senānigame kuṭumbikassa dhītā sujātā nāma dārikā vayappattā nerañjarāya tīre nigrodhamūle patthanamakāsi ‘‘sacāhaṃ samajātikaṃ kulagharaṃ gantvā paṭhamagabbhe puttaṃ labhissāmi, khīrapāyāsena balikammaṃ karissāmī’’ti, (ma॰ ni॰ aṭṭha॰ 2.284; jā॰ aṭṭha॰ 1.avidūre nidānakathā) tassā sā patthanā samijjhi. sā satta dhenuyo laṭṭhivane khādāpetvā tāsampi dhītaro gāviyo laddhā tatheva khādāpetvā puna tāsampi dhītaro tathevāti sattaputtinattipanattiparamparāgatāhi dhenūhi khīraṃ gahetvā khīrapāyāsaṃ pacitumārabhi. tasmiṃ khaṇe mahābrahmā tiyojanikaṃ setacchattaṃ upari dhāresi, sakko devarājā aggiṃ ujjālesi, sakalaloke vijjamānarasaṃ devatā pakkhipiṃsu, pāyāsaṃ dakkhiṇāvaṭṭaṃ hutvā pacati, taṃ sā suvaṇṇapātiyā satasahassagghanikāya saheva bodhisattassa datvā pakkāmi. atha bodhisatto taṃ gahetvā nerañjarāya tīre suppatiṭṭhite nāma titthe ekatālaṭṭhippamāṇe ekūnapaññāsapiṇḍe karonto paribhuñji, taṃ sandhāya vuttaṃ <hi rend="bold">‘‘visākhāpuṇṇamāyaṃ uruvelagāme sujātāya dvinnaṃ pakkhittadibbojaṃ madhupāyāsaṃ paribhuñjitvā’’</hi>ti. tattha <hi rend="bold">sujātāyā</hi>ti āyasmato yasattherassa mātubhūtāya pacchā saraṇagamanaṭṭhāne etadaggappattāya sujātāya nāma seṭṭhibhariyāya. aṅgamaṅgānusārino <pb ed="V" n="1.0209"/> rasassa sāro upatthambhabalakaro bhūtanissito eko viseso <hi rend="bold">ojā</hi> nāma, sā divi bhavā pakkhittā etthāti <hi rend="bold">pakkhittadibbojo,</hi> taṃ. pātabbo ca so asitabbo cāti <hi rend="bold">pāyāso,</hi> rasaṃ katvā pivituṃ, ālopaṃ katvā ca bhuñjituṃ yutto bhojanaviseso, madhunā sitto pāyāso <hi rend="bold">madhupāyāso,</hi> taṃ.</p>

<p rend="bodytext">tato nerañjarāya tīre mahāsālavane nānāsamāpattīhi divāvihārassa katattā <hi rend="bold">‘‘sāyanhasamaye’’</hi>tiādi vuttaṃ. vitthāro tattha tattha gahetabbo. <hi rend="bold">dakkhiṇuttarenā</hi>ti divāvihārato bodhiyā pavisanamaggaṃ sandhāyāha, ujukaṃ dakkhiṇuttaragatena devatāhi alaṅkatena maggenāti attho<pb ed="M" n="1.0240"/>. evampi vadanti <hi rend="bold">‘‘dakkhiṇuttarenā</hi>ti dakkhiṇapacchimuttarena ādiavasānagahaṇena majjhimassāpi gahitattā, tathā luttapayogassa ca dassanato. evañhi sati ‘dakkhiṇapacchimuttaradisābhāgena bodhimaṇḍaṃ pavisitvā tiṭṭhatī’ti (jā॰ aṭṭha॰ 1.avidūrenidānakathā) <hi rend="bold">jātakanidāne</hi> vuttavacanena sametī’’ti. dakkhiṇadisato gantabbo uttaradisābhāgo <hi rend="bold">dakkhiṇuttaro,</hi> tena pavisitvāti apare. keci pana ‘‘uttarasaddo cettha maggavācako. yadi hi disāvācako bhaveyya, ‘dakkhiṇuttarāyā’ti vadeyyā’’ti, taṃ na ‘‘uttarena nadī sīdā, gambhīrā duratikkamā’’tiādinā disāvācakassāpi enayogassa dassanato, uttarasaddassa ca maggavācakassa anāgatattā. apica disābhāgaṃ sandhāya evaṃ vuttaṃ. disābhāgopi hi disā evāti. atha antarāmagge sotthiyena nāma tiṇahārakabrāhmaṇena dinnā aṭṭha kusatiṇamuṭṭhiyo gahetvā asitañcanagirisaṅkāsaṃ sabbabodhisattānamassāsajananaṭṭhāne samāviruḷhaṃ bodhiyā maṇḍanabhūtaṃ bodhimaṇḍamupagantvā tikkhattuṃ padakkhiṇaṃ katvā dakkhiṇadisābhāge aṭṭhāsi, so pana padeso paduminipatte udakabindu viya pakampittha, tato pacchimadisābhāgaṃ, uttaradisābhāgañca gantvā tiṭṭhantepi mahāpurise tatheva te akampiṃsu, tato ‘‘nāyaṃ sabbopi padeso mama guṇaṃ sandhāretuṃ samattho’’ti puratthimadisābhāgamagamāsi, tattha pallaṅkappamāṇaṃ niccalamahosi, tasseva ca nippariyāyena bodhimaṇḍasamaññā, mahāpuriso ‘‘idaṃ kilesaviddhaṃsanaṭṭhāna’’nti sanniṭṭhānaṃ katvā pubbuttaradisābhāge ṭhito tattha akampanappadese tāni tiṇāni agge gahetvā sañcālesi, tāvadeva cuddasahattho pallaṅko ahosi, tānipi tiṇāni vicittākārena tūlikāya lekhā gahitāni viya ahesuṃ. so tattha tisandhipallaṅkaṃ ābhujitvā caturaṅgasamannāgataṃ mettākammaṭṭhānaṃ pubbaṅgamaṃ katvā caturaṅgikaṃ vīriyaṃ adhiṭṭhahitvā nisīdi, tamatthaṃ saṅkhipitvā dassento <hi rend="bold">‘‘bodhimaṇḍaṃ pavisitvā’’</hi>tiādimāha.</p>

<p rend="bodytext">tattha <hi rend="bold">bodhi</hi> vuccati arahattamaggañāṇaṃ, sabbaññutaññāṇañca, sā maṇḍati thāmagatatāya pasīdati <pb ed="V" n="1.0210"/> etthāti <hi rend="bold">bodhimaṇḍo,</hi> nippariyāyena yathāvuttappadeso, pariyāyena pana idha dumarājā. tathā hi <hi rend="bold">ācariyānandattherena</hi> vuttaṃ ‘‘bodhimaṇḍasaddopaṭhamābhisambuddhaṭṭhāne eva daṭṭhabbo, na yattha katthaci bodhirukkhassa patiṭṭhitaṭṭhāne’’ti, taṃ.</p>

<p rend="bodytext">māravijayasabbaññutaññāṇapaṭilābhādīhi <pb ed="M" n="1.0241"/> bhagavantaṃ assāsetīti <hi rend="bold">assattho.</hi> āpubbañhi sāsasaddaṃ anusiṭṭhitosanesu icchanti, yaṃ tu loke ‘‘caladalo, kuñjarāsano’’ tipi vadanti. accuggatabhāvena, ajeyyabhūmisīsagatabhāvena, sakalasabbaññuguṇapaṭilābhaṭṭhānaviruḷhabhāvena ca dumānaṃ rājāti <hi rend="bold">dumarājā,</hi> assattho ca so dumarājā cāti <hi rend="bold">assatthadumarājā</hi> taṃ. dvinnaṃ ūrujāṇusandhīnaṃ, ūrumūlakaṭisandhissa ca vasena tayo sandhayo, saṇṭhānavasena vā tayo koṇā yassāti<hi rend="bold"> tisandhi,</hi> sveva pallaṅko ūrubaddhāsanaṃ parisamantato aṅkanaṃ āsananti atthena ra-kārassa la-kāraṃ, dvibhāvañca katvā, tīhi vā sandhīhi lakkhito pallaṅko <hi rend="bold"> tisandhipallaṅko,</hi> taṃ. <hi rend="bold">ābhujitvā</hi>ti ābandhitvā, ubho pāde samañchite katvāti vuttaṃ hoti. vitthāro <hi rend="bold">sāmaññaphalasuttavaṇṇanāyaṃ</hi> (dī॰ ni॰ aṭṭha॰ 1.216) āgamissati. attā, mitto, majjhatto, verīti catūsupi samappavattanavasena <hi rend="bold">caturaṅgasamannāgataṃ mettākammaṭṭhānaṃ.</hi> ‘‘caturaṅgasamannāgata’’nti idaṃ pana ‘‘vīriyādhiṭṭhāna’’nti etenāpi yojetabbaṃ. tampi hi –</p>

<p rend="bodytext">kāmaṃ taco ca nhāru ca aṭṭhi ca avasissatu, upasussatu sarīre maṃsalohitaṃ, yaṃ taṃ purisathāmena purisavīriyena purisaparakkamena pattabbaṃ, na taṃ apāpuṇitvā vīriyassa saṇṭhānaṃ bhavissatī’’ti (ma॰ ni॰ 2.184; saṃ॰ ni॰ 1.266; a॰ ni॰ 3.51; a॰ ni॰ 8.13; mahāni॰ 17, 196) –</p>

<p rend="unindented">vuttanayena caturaṅgasamannāgatameva.</p>

<p rend="bodytext">cuddasa hatthā vitthatappamāṇabhāvena yassāti <hi rend="bold">cuddasahattho.</hi> parisamantato aṅkīyate lakkhīyate paricchedavasenāti <hi rend="bold">pallaṅko</hi> ra-kārassa la-kāraṃ, tassa ca dvittaṃ katvā. apica ‘‘idaṃ kilesaviddhaṃsanaṭṭhāna’’nti aṭṭhakathāsu vacanato pallaṃ kilesaviddhaṃsanaṃ karoti etthāti <hi rend="bold">pallaṅko</hi> niggahitāgamavasena, aluttasamāsavasena vā, cuddasahattho ca so pallaṅko ca, sveva uttamaṭṭhena patthanīyaṭṭhena ca varoti <hi rend="bold">cuddasahatthapallaṅkavaro,</hi> tattha gato pavatto nisinno tathā. cuddasahatthatā cettha vitthāravasena gahetabbā. tāniyeva <pb ed="M" n="1.0242"/> hi tiṇāni aparimitapuññānubhāvato cuddasahatthavitthatapallaṅkabhāvena pavattāni, na ca tāni aṭṭhamuṭṭhippamāṇāni cuddasahatthaaccuggatāni sambhavanti<pb ed="V" n="1.0211"/>. tatoyeva ca idha ‘‘tiṇasantharaṃ santharitvā’’ti vuttaṃ, <hi rend="bold">dhammapadaṭṭhakathādīsu</hi> ca ‘‘tiṇāni santharitvā…pe॰… puratthimābhimukho nisīditvā’’ti (dha॰ sa॰ aṭṭha॰ 1.sāriputtheravaṇṇanā; dha॰ sa॰ aṭṭha॰ 1.nidānakathā). aññattha ca ‘‘tiṇāsane cuddasahatthasammate’’ti. keci pana ‘‘accuggatabhāveneva cuddasahattho’’ti yathā tathā parikappanāvasena vadanti, taṃ na gahetabbaṃ yathāvuttena kāraṇena, sādhakena ca viruddhattā. kāmañca manorathapūraṇiyā <hi rend="bold">caturaṅguttaravaṇṇanāya</hi> ‘‘tikkhattuṃ bodhiṃ padakkhiṇaṃ katvā bodhimaṇḍaṃ āruyha cuddasahatthubbedhe ṭhāne tiṇasantharaṃ santharitvā caturaṅgavīriyaṃ adhiṭṭhāya nisinnakālato’’ti (a॰ ni॰ aṭṭha॰ 2.4.33) pāṭho dissati, tathāpi tattha ubbedhasaddo vitthāravācakoti veditabbo, yathā ‘‘tiriyaṃ soḷasubbedho, uddhamāhu sahassadhā’’ti (jā॰ 1.3.40) <hi rend="bold">mahāpanādajātake.</hi> tathā hi tadaṭṭhakathāyaṃ vuttaṃ ‘‘tiriyaṃ soḷasubbedhoti vitthārato soḷasakaṇḍapātavitthāro ahosī’’ti (jātaka aṭṭha॰ 2-302 piṭṭhe). aññathā hi ākāseyeva ukkhipitvā tiṇasantharaṇaṃ kataṃ, na acalapadeseti attho āpajjeyya santharaṇakiriyādhārabhāvato tassa, so cattho anadhippeto aññattha anāgatattāti.</p>

<p rend="bodytext">rajatakkhandhaṃ piṭṭhito katvā viyāti sambandho. <hi rend="bold">attha</hi>nti pacchimapabbataṃ. <hi rend="bold">mārabala</hi>nti māraṃ, mārabalañca, mārassa vā sāmatthiyaṃ. <hi rend="bold">pubbenivāsa</hi>nti pubbe nivutthakkhandhaṃ. <hi rend="bold">dibbacakkhu</hi>nti dibbacakkhuñāṇaṃ. ‘‘kicchaṃ vatāyaṃ loko āpanno’’tiādinā (dī॰ ni॰ 2.57; saṃ॰ ni॰ 2.4) jarāmaraṇamukhena <hi rend="bold">paccayākāre ñāṇaṃ otāretvā. ānāpānacatutthajjhāna</hi>nti etthāpi ‘‘sabbabuddhānaṃ āciṇṇa’’nti vibhattivipariṇāmaṃ katvā yojetabbaṃ. tampi hi buddhānamāciṇṇamevāti vadanti. <hi rend="bold">pādakaṃ katvā</hi>ti kāraṇaṃ, patiṭṭhānaṃ vā katvā. <hi rend="bold">‘‘vipassanaṃ vaḍḍhetvā</hi>ti chattiṃsakoṭisatasahassamukhena āsavakkhayañāṇasaṅkhātamahāvajirañāṇagabbhaṃ gaṇhāpanavasena vipassanaṃ bhāvetvā. sabbaññutaññāṇādhigamāya anupadadhammavipassanāvasena anekākāravokāre saṅkhāre sammasato chattiṃsakoṭisatasahassamukhena pavattaṃ vipassanāñāṇampi hi ‘‘mahāvajirañāṇa’’nti <pb ed="M" n="1.0243"/> vuccati, catuvīsatikoṭisatasahassasaṅkhyāya devasikaṃ vaḷañjanakasamāpattīnaṃ purecarānucarañāṇampi. idha pana maggañāṇameva, visesato ca aggamaggañāṇaṃ, tasmā tasseva vipassanāgabbhabhāvo veditabboti. <hi rend="bold">sabbabuddhaguṇe</hi>ti sabbaññutādiniravasesabuddhaguṇe. tassā pādakaṃ katvā samādhi nivattoti vuttaṃ <hi rend="bold">‘‘idamassa paññākicca’’</hi>nti. <hi rend="bold">assā</hi>ti bhagavato.</p>

<p rend="bodytext"><hi rend="bold">‘‘tattha yathā hatthe’’</hi>tiādinā upamāya pākaṭīkaraṇaṃ. <hi rend="bold">hatthe</hi>ti hatthapasate, karapuṭe vā. <hi rend="bold">pātiya</hi>nti <pb ed="V" n="1.0212"/> sarāvake. <hi rend="bold">ghaṭe</hi>ti udakaharaṇaghaṭe. dvattiṃsadoṇagaṇhanappamāṇaṃ kuṇḍaṃ <hi rend="bold">kolambo.</hi> tato mahatarā <hi rend="bold">cāṭi.</hi> tatopi mahatī <hi rend="bold">mahākumbhī.</hi> soṇḍī <hi rend="bold">kusobbho.</hi> nadībhāgo <hi rend="bold">kandaro. </hi> cakkavāḷapādesu samuddo <hi rend="bold">cakkavāḷamahāsamuddo.</hi> <hi rend="bold">sinerupādake mahāsamudde</hi>ti sīdantarasamuddaṃ sandhāyāha. <hi rend="bold">‘‘pātiya’’</hi>ntiādināpi tadevatthaṃ pakārantarena vibhāveti. parittaṃ hoti yathāti sambandho. yassā pāḷiyā atthavibhāvanatthāya yā saṃvaṇṇanā vuttā, tadeva tassā guṇabhāvena dassetuṃ <hi rend="bold">‘‘tenāhā’’</hi>tiādi vuttaṃ. evaṃ sabbattha.</p>

<p rend="bodytext"><hi rend="bold">‘‘duve puthujjanā’’</hi>tiādi puthujjanesu labbhamānavibhāgadassanatthameva vuttaṃ, na pana <hi rend="bold">mūlapariyāyasaṃvaṇṇanādīsu</hi> (ma॰ ni॰ aṭṭha॰ 1.2) viya puthujjanavisesaniddhāraṇatthaṃ niravasesaputhujjanasseva idha adhippetattā. sabbopi hi puthujjano bhagavato upariguṇe vibhāvetuṃ na sakkoti, tiṭṭhatu tāva puthujjano, ariyasāvakapaccekabuddhānampi avisayā eva buddhaguṇā. tathā hi vakkhati ‘‘sotāpanno’’tiādi (dī॰ ni॰ aṭṭha॰ 1.7). gottasambandhatāya ādiccassa sūriyadevaputtassa bandhūti <hi rend="bold">ādiccabandhu,</hi> tena vuttaṃ <hi rend="bold">niddese</hi> –</p>

<p rend="bodytext">‘‘ādicco vuccati sūriyo. sūriyo gotamo gottena, bhagavāpi gotamo gottena, bhagavā sūriyassa gottañātako gottabandhu, tasmā buddho ādiccabandhū’’ti (mahāni॰ 150; cūḷani॰ 99).</p>

<p rend="bodytext">saddavidū pana ‘‘buddhassādiccabandhunā’’ti pāṭhamicchanti. ādiccassa bandhunā gottena samāno gottasaṅkhāto bandhu yassa, buddho ca so ādiccabandhu cāti katvā. yasmā pana khandhakathādikosallenāpi upakkilesānupakkilesānaṃ jānanahetubhūtaṃ bāhusaccaṃ hoti, yathāha –</p>

<p rend="bodytext">‘‘kittāvatā <pb ed="M" n="1.0244"/> nu kho bhante bahussuto hotīti? yato kho bhikkhu khandhakusalo hoti. dhātu…pe॰… āyatana…pe॰… paṭiccasamuppādakusalo hoti, ettāvatā kho bhikkhu bahussuto hotī’’ti.</p>

<p rend="unindented">tasmā <hi rend="bold">‘‘yassa khandhadhātuāyatanādīsū’’</hi>tiādi vuttaṃ. <hi rend="bold">ādi</hi>-saddena cettha yāva paṭiccasamuppādā saṅgaṇhāti. tattha vācuggatakaraṇaṃ <hi rend="bold">uggaho.</hi> atthassa paripucchanaṃ <hi rend="bold">paripucchā.</hi> aṭṭhakathāvasena atthassa sotadvārapaṭibaddhatākaraṇaṃ <hi rend="bold">savanaṃ.</hi> byañjanatthānaṃ sunikkhepasunayanena dhammassa pariharaṇaṃ <hi rend="bold">dhāraṇaṃ.</hi> evaṃ sutadhātaparicitānaṃ vitakkanaṃ manasānupekkhanaṃ <hi rend="bold">paccavekkhaṇaṃ</hi>.</p>

<p rend="bodytext">evaṃ <pb ed="V" n="1.0213"/> pabhedaṃ dassetvā vacanatthampi dasseti <hi rend="bold">‘‘duvidho’’</hi>tiādinā. <hi rend="bold">puthūna</hi>nti anekavidhānaṃ kilesādīnaṃ. <hi rend="bold">puthujjanantogadhattā</hi>ti bahūnaṃ janānaṃ abbhantare samavarodhabhāvato puthujjanoti sambandho. <hi rend="bold">puthucāyaṃ jano</hi>ti puthu eva visuṃyeva ayaṃ saṅkhyaṃ gato. <hi rend="bold">itī</hi>ti tasmā puthujjanoti sambandho. evaṃ gāthābandhena saṅkhepato dassitamatthaṃ <hi rend="bold">‘‘so hī’’</hi>tiādinā vivarati. <hi rend="bold">‘‘nānappakārāna’’</hi>nti iminā <hi rend="bold">puthu</hi>-saddo idha bahvatthoti dasseti.</p>

<p rend="bodytext">ādi-saddena saṅgahitamatthaṃ, tadatthassa ca sādhakaṃ ambasecanagarusinānanayena niddesapāḷiyā dassento <hi rend="bold">‘‘yathāhā’’</hi>tiādimāha. <hi rend="bold">avihatā</hi> sakkāyadiṭṭhiyo, puthu bahukā tā etesanti <hi rend="bold">puthuavihatasakkāyadiṭṭhikā,</hi> etena avihatattā puthu sakkāyadiṭṭhiyo janenti, puthūhi vā sakkāyadiṭṭhīhi janitāti atthaṃ dasseti. avihatatthameva vā janasaddo vadati, tasmā puthu sakkāyadiṭṭhiyo janenti na vihananti, janā vā avihatā puthu sakkāyadiṭṭhiyo etesanti atthaṃ dassetītipi vaṭṭati, visesanaparanipātanañcettha daṭṭhabbaṃ yathā ‘‘agyāhito’’ti. <hi rend="bold">‘‘puthu satthārānaṃ mukhullokikā’’</hi>ti etena puthu bahavo janā satthāro etesanti nibbacanaṃ dassitaṃ. <hi rend="bold">puthu sabbagatīhi avuṭṭhitā</hi>ti ettha pana kammakilesehi janetabbā, jāyanti vā sattā etthāti <hi rend="bold">janā,</hi> gatiyo, puthu sabbā eva janā gatiyo etesanti vacanattho. <hi rend="bold">‘‘puthu nānābhisaṅkhāre</hi> <pb ed="M" n="1.0245"/> <hi rend="bold">abhisaṅkharontī’’</hi>ti etena ca jāyanti etehi sattāti <hi rend="bold">janā,</hi> puññābhisaṅkhārādayo, puthu nānāvidhā janā saṅkhārā etesaṃ vijjanti, puthu vā nānābhisaṅkhāre janenti abhisaṅkharontīti atthamāha. tato paraṃ pana <hi rend="bold">‘‘puthu nānāoghehi vuyhantī’’</hi>tiādiatthattayaṃ janenti etehi sattāti <hi rend="bold">janā,</hi> kāmoghādayo, rāgasantāpādayo, rāgapariḷāhādayo ca, sabbepi vā kilesapariḷāhā. puthu nānappakārā te etesaṃ vijjanti, tehi vā janenti vuyhanti, santāpenti, pariḍahanti cāti nibbacanaṃ dassetuṃ vuttaṃ. <hi rend="bold">‘‘rattā giddhā’’</hi>tiādi pariyāyavacanaṃ.</p>

<p rend="bodytext">api ca <hi rend="bold">rattā</hi>ti vatthaṃ viya raṅgajātena cittassa vipariṇāmakarena chandarāgena rattā. <hi rend="bold">giddhā</hi>ti abhikaṅkhanasabhāvena abhigijjhanena giddhā. <hi rend="bold">gathitā</hi>ti ganthitā viya dummocanīyabhāvena tattha paṭibaddhā. <hi rend="bold">mucchitā</hi>ti kilesāvisanavasena visaññībhūtā viya anaññakiccamohaṃ samāpannā. <hi rend="bold">ajjhosannā</hi>ti anaññāsādhāraṇe viya katvā gilitvā pariniṭṭhapetvā ṭhitā. <hi rend="bold">laggā</hi>ti gāvo kaṇṭake viya āsattā, mahāpalipe vā patanena nāsikaggapalipannapuriso viya uddharitumasakkuṇeyyabhāvena nimuggā. <hi rend="bold">laggitā</hi>ti makkaṭālepena viya makkaṭo pañcannaṃ indriyānaṃ vasena āsaṅgitā, <hi rend="bold">palibuddhā</hi>ti sambaddhā, upaddutā vāti ayamattho <pb ed="V" n="1.0214"/> <hi rend="bold">aṅguttaraṭīkāyaṃ</hi> (a॰ ni॰ aṭṭha॰ 1.51) vutto. etena jāyatīti <hi rend="bold">jano,</hi> ‘‘rāgo gedho’’ti evamādiko, puthu nānāvidho jano rāgādiko etesaṃ, puthūsu vā pañcasu kāmaguṇesu janā rattā giddhā…pe॰… palibuddhāti atthaṃ dasseti.</p>

<p rend="bodytext"><hi rend="bold">‘‘āvutā’’</hi>tiādipi pariyāyavacanameva. apica <hi rend="bold">‘‘āvutā</hi>ti āvaritā. <hi rend="bold">nivutā</hi>ti nivāritā. <hi rend="bold">ophutā</hi>ti paliguṇṭhitā, pariyonaddhā vā. <hi rend="bold">pihitā</hi>ti pidahitā. <hi rend="bold">paṭicchannā</hi>ti chāditā. <hi rend="bold">paṭikujjitā</hi>ti heṭṭhāmukhajātā’’ti tattheva (a॰ ni॰ aṭṭha॰ 1.51) vuttaṃ. ettha ca janenti etehīti <hi rend="bold">janā,</hi> nīvaraṇā, puthu nānāvidhā janā nīvaraṇā etesaṃ, puthūhi vā nīvaraṇehi janā āvutā…pe॰… paṭikujjitāti nibbacanaṃ dasseti. puthūsu nīcadhammasamācāresu jāyati, puthūnaṃ vā abbhantare jano antogadho, puthu vā bahuko janoti atthaṃ dasseti <hi rend="bold">‘‘puthūna’’</hi>ntiādinā, etena ca tatiyapādaṃ vivarati, samattheti vā. <hi rend="bold">‘‘puthuvā’’</hi>tiādinā pana catutthapādaṃ. puthu visaṃsaṭṭho eva jano puthujjanoti ayañhettha vacanattho.</p>

<p rend="bodytext">yehi <pb ed="M" n="1.0246"/> guṇavisesehi nimittabhūtehi bhagavati ‘‘tathāgato’’ti ayaṃ samaññā pavattā, taṃ dassanatthaṃ <hi rend="bold">‘‘aṭṭhahi kāraṇehi bhagavā tathāgato’’</hi>tiādi vuttaṃ. ekopi hi saddo anekapavattinimittamadhikicca anekadhā atthappakāsako, bhagavato ca sabbepi nāmasaddā anekaguṇanemittikāyeva. yathāha –</p>

<p rend="gatha1">‘‘asaṅkhyeyyāni nāmāni, saguṇena mahesino.</p>

<p rend="gathalast">guṇena nāmamuddheyyaṃ, api nāmasahassato’’ti.. (dha॰ sa॰ 1313; udā॰ aṭṭha॰ 57; paṭi॰ ma॰ aṭṭha॰ 1.76; dī॰ ni॰ ṭī॰ 1.413).</p>

<p rend="bodytext">kāni pana tānīti anuyoge sati paṭhamaṃ tassarūpaṃ saṅkhepato uddisitvā <hi rend="bold">‘‘katha’’</hi>ntiādinā niddisati. <hi rend="bold">tathā āgato</hi>ti ettha ākāraniyamanavasena opammasampaṭipādanattho <hi rend="bold">tathā</hi>-saddo. sāmaññajotanāya visesāvaṭṭhānato, visesatthinā ca sāmaññasaddassāpi visesattheyeva anupayujjitabbato paṭipadāgamanattho <hi rend="bold">āgata</hi> saddo daṭṭhabbo, na ñāṇagamanattho tathalakkhaṇaṃ āgato’’tiādīsu (dī॰ ni॰ aṭṭha॰ 1.7; ma॰ ni॰ aṭṭha॰ 1.12; saṃ॰ ni॰ aṭṭha॰ 2.3.78; a॰ ni॰ aṭṭha॰ 1.170; theragā॰ aṭṭha॰ 1.43; itivu॰ aṭṭha॰ 38; paṭi॰ ma॰ aṭṭha॰ 1.37; bu॰ vaṃ॰ aṭṭha॰ 2; mahāni॰ aṭṭha॰ 14) viya<pb ed="V" n="1.0215"/>, nāpi kāyagamanādi attho ‘‘āgato kho mahāsamaṇo, māgadhānaṃ giribbaja’’ntiādīsu (mahāva॰ 53) viya. tattha yassa ākārassa niyamanavasena opammasampaṭipādanattho tathā-saddo, tadākāraṃ karuṇāpadhānattā tassa mahākaruṇāmukhena purimabuddhānaṃ āgamanapaṭipadāya udāharaṇavasena sāmaññato dassento <hi rend="bold">‘‘yathā sabbaloke’’</hi>tiādimāha. yaṃtaṃ-saddānaṃ ekantasambandhabhāvato cettha tathā-saddassatthadassane yathā-saddena attho vibhāvito. tadeva vitthāreti <hi rend="bold">‘‘yathā vipassī bhagavā’’</hi>tiādinā, vipassīādīnañcettha channaṃ sammāsambuddhānaṃ mahāpadānasuttādīsu (dī॰ ni॰ 2.4) sampahulaniddesena (dī॰ ni॰ aṭṭha॰ 2.sambahulaparicchedavaṇṇanā) supākaṭattā, āsannattā ca tesaṃ vasena taṃ paṭipadaṃ dassetīti daṭṭhabbaṃ. āgato yathā, tathā āgatoti sabbatra sambandho. <hi rend="bold">‘‘kiṃ vuttaṃ hotī’’</hi>tiādināpi tadeva paṭiniddisati. tattha <hi rend="bold">yena abhinīhārenā</hi>ti manussattaliṅgasampattihetusatthāradassanapabbajjāguṇasampattiadhikārachandānaṃ vasena aṭṭhaṅgasamannāgatena mahāpaṇidhānena<pb ed="M" n="1.0247"/>. sabbesañhi buddhānaṃ paṭhamapaṇidhānaṃ imināva nīhārena samijjhati. abhinīhāroti cettha mūlapaṇidhānassetaṃ adhivacananti daṭṭhabbaṃ.</p>

<p rend="bodytext">evaṃ mahābhinīhāravasena ‘‘tathāgato’’ti padassa atthaṃ dassetvā idāni pāramīpūraṇavasenapi dassetuṃ <hi rend="bold">‘‘atha vā’’</hi>tiādimāha. ‘‘ettha ca suttantikānaṃ mahābodhiyānapaṭipadāya kosallajananatthaṃ pāramīsu ayaṃ vitthārakathā’’tiādinā <hi rend="bold">ācariyadhammapālattherena</hi> (dī॰ ni॰ ṭī॰ 1.7) yā pāramīsu vinicchayakathā vuttā, kiñcāpi sā amhehi idha vuccamānā ganthavitthārakarā viya bhavissati, yasmā panāyaṃ saṃvaṇṇanā etissaṃ pacchā pamādalekhavisodhanavasena, tadavasesatthapariyādānavasena ca pavattā, tasmā sāpi pāramīkathā idha vattabbāyevāti tato ceva cariyāpiṭakaṭṭhakathāto ca āharitvā yathārahaṃ gāthābandhehi samalaṅkaritvā atthamadhippāyañca visodhayamānā bhavissati. kathaṃ?</p>

<p rend="gatha1">kā panetā pāramiyo, kenaṭṭhena katīvidhā.</p>

<p rend="gathalast">ko ca tāsaṃ kamo kāni, lakkhaṇādīni sabbathā..</p>

<p rend="gatha1">ko paccayo, saṃkileso, vodānaṃ paṭipakkhako.</p>

<p rend="gathalast">paṭipattivibhāgo ca, saṅgaho sampadā tathā..</p>

<p rend="gatha1">kittakena <pb ed="V" n="1.0216"/> sampādanaṃ, ānisaṃso ca kiṃ phalaṃ.</p>

<p rend="gathalast">pañhametaṃ vissajjitvā, bhavissati vinicchayo..</p>

<p rend="unindented">tatridaṃ vissajjanaṃ –</p>

<p rend="bodytext"><hi rend="bold">kā panetā pāramiyo</hi>ti –</p>

<p rend="gatha1">taṇhāmānādimaññatra, upāyakusalena yā.</p>

<p rend="gathalast">ñāṇena pariggahitā, pāramī sā vibhāvitā..</p>

<p rend="unindented">taṇhāmānādinā hi anupahatā karuṇūpāyakosallapariggahitā dānādayo guṇasaṅkhātā etā kiriyā ‘‘pāramī’’ti vibhāvitā.</p>

<p rend="bodytext"><hi rend="bold">kenaṭṭhena pāramiyo</hi>ti –</p>

<p rend="gatha1">paramo uttamaṭṭhena, tassāyaṃ pāramī tathā.</p>

<p rend="gathalast">kammaṃ bhāvoti dānādi, taddhitato tidhā matā..</p>

<p rend="gatha1">pūreti <pb ed="M" n="1.0248"/> mavati pare, paraṃ majjati mayati.</p>

<p rend="gathalast">munāti minoti tathā, minātīti vā paramo..</p>

<p rend="gatha1">pāre majjati sodheti, mavati mayatīti vā.</p>

<p rend="gathalast">māyeti taṃ vā munāti, minoti mināti tathā..</p>

<p rend="gatha1">pāramīti mahāsatto, vuttānusārato pana.</p>

<p rend="gathalast">taddhitatthattayeneva, pāramīti ayaṃ matā..</p>

<p rend="bodytext">dānasīlādiguṇavisesayogena hi sattuttamatāya mahābodhisatto <hi rend="bold">paramo,</hi> tassa ayaṃ, bhāvo, kammanti vā <hi rend="bold">pāramī,</hi> dānādikiriyā. atha vā parati pūretīti <hi rend="bold">paramo</hi> niruttinayena, dānādiguṇānaṃ pūrako, pālako ca bodhisatto, paramassa ayaṃ, bhāvo, kammaṃ vā <hi rend="bold">pāramī.</hi> apica <pb ed="V" n="1.0217"/> pare satte mavati attani bandhati guṇavisesayogena, paraṃ vā atirekaṃ majjati saṃkilesamalato, paraṃ vā seṭṭhaṃ nibbānaṃ visesena mayati gacchati, paraṃ vā lokaṃ pamāṇabhūtena ñāṇavisesena idhalokamiva munāti paricchindati, paraṃ vā ativiya sīlādiguṇagaṇaṃ attano santāne minoti pakkhipati, paraṃ vā attabhūtato dhammakāyato aññaṃ, paṭipakkhaṃ vā tadanatthakaraṃ kilesacoragaṇaṃ mināti hiṃsatīti <hi rend="bold">paramo,</hi> mahāsatto, ‘‘paramassa aya’’ntiādinā vuttanayena <hi rend="bold">pāramī.</hi> pāre vā nibbāne majjati sujjhati, satte ca sodheti, tattha vā satte mavati bandhati yojeti, taṃ vā mayati gacchati, satte ca māyeti gameti, taṃ vā yāthāvato munāti paricchindati, tattha vā satte minoti pakkhipati, tattha vā sattānaṃ kilesāriṃ mināti hiṃsatīti <hi rend="bold">pāramī,</hi> mahāsatto, ‘‘tassa aya’’ntiādinā dānādikiriyāva <hi rend="bold">pāramī</hi>ti. iminā nayena pāramīnaṃ vacanattho veditabbo.</p>

<p rend="bodytext"><hi rend="bold">katividhā</hi>ti saṅkhepato dasavidhā, tā pana <hi rend="bold">buddhavaṃsapāḷiyaṃ</hi> (bu॰ vaṃ॰ 1.76) sarūpato āgatāyeva. yathāha ‘‘vicinanto tadādakkhiṃ, paṭhamaṃ dānapārami’’ntiādi (bu॰ vaṃ॰ 2.116). yathā cāha –</p>

<p rend="bodytext">‘‘kati nu kho bhante buddhakārakā dhammāti? dasa kho sāriputta buddhakārakā dhammā, katame dasa? dānaṃ kho sāriputta buddhakārako dhammo, sīlaṃ nekkhammaṃ paññā vīriyaṃ khanti saccaṃ adhiṭṭhānaṃ <pb ed="M" n="1.0249"/> mettā upekkhā buddhakārako dhammo, ime kho sāriputta dasa buddhakārakā dhammāti. idamavoca bhagavā, idaṃ vatvāna sugato athāparaṃ etadavoca satthā –</p>

<p rend="gatha1">‘dānaṃ sīlañca nekkhammaṃ, paññāvīriyena pañcamaṃ.</p>

<p rend="gathalast">khantisaccamadhiṭṭhānaṃ, mettupekkhāti te dasā’ti’’.. (bu॰ vaṃ॰ 1.76).</p>

<p rend="bodytext">keci pana ‘‘chabbidhā’’ti vadanti, taṃ etāsaṃ saṅgahavasena vuttaṃ. so pana saṅgaho parato āvi bhavissati.</p>

<p rend="bodytext"><hi rend="bold">ko ca tāsaṃ kamo</hi>ti ettha <hi rend="bold">kamo</hi> nāma desanākkamo, so ca paṭhamasamādānahetuko, samādānaṃ pavicayahetukaṃ, iti yathā ādimhi paṭhamābhinīhārakāle pavicitā, samādinnā ca, tathā <pb ed="V" n="1.0218"/> desitā. yathāha ‘‘vicinanto tadādakkhiṃ, paṭhamaṃ dānapārami’’ntiādi (bu॰ vaṃ॰ 2.116) tenetaṃ vuccati –</p>

<p rend="gatha1">‘‘paṭhamaṃ samādānatā-vasenāyaṃ kamo ruto.</p>

<p rend="gathalast">atha vā aññamaññassa, bahūpakāratopi cā’’ti..</p>

<p rend="bodytext">tattha hi dānaṃ sīlassa bahūpakāraṃ, sukarañcāti taṃ ādimhi vuttaṃ. dānaṃ pana sīlapariggahitaṃ mahapphalaṃ hoti mahānisaṃsanti dānānantaraṃ sīlaṃ vuttaṃ. sīlaṃ nekkhammapariggahitaṃ…pe॰… nekkhammaṃ paññāpariggahitaṃ…pe॰… paññā vīriyapariggahitā…pe॰… vīriyaṃ khantipariggahitaṃ…pe॰… khanti saccapariggahitā…pe॰… saccaṃ adhiṭṭhānapariggahitaṃ…pe॰… adhiṭṭhānaṃ mettāpariggahitaṃ…pe॰… mettā upekkhāpariggahitā mahapphalā hoti mahānisaṃsāti mettānantaraṃ upekkhā vuttā. upekkhā pana karuṇāpariggahitā, karuṇā ca upekkhāpariggahitāti veditabbā. kathaṃ pana mahākāruṇikā bodhisattā sattesu upekkhakā hontīti? upekkhitabbayuttakesu kañci kālaṃ upekkhakā honti, na pana sabbattha, sabbadā cāti keci. apare pana na ca sattesu upekkhakā, sattakatesu pana vippakāresu upekkhakā hontīti, idamevettha yuttaṃ.</p>

<p rend="bodytext">aparo nayo –</p>

<p rend="gatha1">sabbasādhāraṇatādi-kāraṇehipi īritaṃ.</p>

<p rend="gathalast">dānaṃ ādimhi sesā tu, purimepi apekkhakā..</p>

<p rend="bodytext">pacurajanesupi <pb ed="M" n="1.0250"/> hi pavattiyā sabbasattasādhāraṇattā, appaphalattā, sukarattā ca <hi rend="bold">dānaṃ</hi> ādimhi vuttaṃ. sīlena dāyakapaṭiggāhakasuddhito parānuggahaṃ vatvā parapīḷānivattivacanato, kiriyadhammaṃ vatvā akiriyadhammavacanato, bhogasampattihetuṃ vatvā bhavasampattihetuvacanato ca dānassānantaraṃ <hi rend="bold">sīlaṃ</hi> vuttaṃ. nekkhammena sīlasampattisiddhito, kāyavacīsucaritaṃ vatvā manosucaritavacanato, visuddhasīlassa sukheneva jhānasamijjhanato, kammāparādhappahānena payogasuddhiṃ vatvā kilesāparādhappahānena āsayasuddhivacanato, vītikkamappahāne ṭhitassa pariyuṭṭhānappahānavacanato ca sīlassānantaraṃ <hi rend="bold">nekkhammaṃ</hi> vuttaṃ. paññāya nekkhammassa siddhiparisuddhito, jhānābhāve paññābhāvavacanato. samādhipadaṭṭhānā hi paññā, paññāpaccupaṭṭhāno <pb ed="V" n="1.0219"/> ca samādhi. samathanimittaṃ vatvā upekkhānimittavacanato, parahitajjhānena parahitakaraṇūpāyakosallavacanato ca nekkhammassānantaraṃ <hi rend="bold">paññā</hi> vuttā. vīriyārambhena paññākiccasiddhito, sattasuññatādhammanijjhānakkhantiṃ vatvā sattahitāya ārambhassa acchariyatāvacanato, upekkhānimittaṃ vatvā paggahanimittavacanato, nisammakāritaṃ vatvā uṭṭhānavacanato ca. nisammakārino hi uṭṭhānaṃ phalavisesamāvahatīti paññāyānantaraṃ <hi rend="bold">vīriyaṃ</hi> vuttaṃ.</p>

<p rend="bodytext">vīriyena titikkhāsiddhito. vīriyavā hi āraddhavīriyattā sattasaṅkhārehi upanītaṃ dukkhaṃ abhibhuyya viharati. vīriyassa titikkhālaṅkārabhāvato. vīriyavato hi titikkhā sobhati. paggahanimittaṃ vatvā samathanimittavacanato, accārambhena uddhaccadosappahānavacanato. dhammanijjhānakkhantiyā hi uddhaccadoso pahīyati. vīriyavato sātaccakaraṇavacanato. khantibahulo hi anuddhato sātaccakārī hoti. appamādavato parahitakiriyārambhe paccupakārataṇhābhāvavacanato. yāthāvato dhammanijjhāne hi sati taṇhā na hoti. parahitārambhe paramepi parakatadukkhasahanatāvacanato ca vīriyassānantaraṃ <hi rend="bold">khanti</hi> vuttā. saccena khantiyā cirādhiṭṭhānato, apakārino apakārakhantiṃ vatvā tadupakārakaraṇe avisaṃvādavacanato, khantiyā apavādavācāvikampanena bhūtavāditāya avijahanavacanato, sattasuññatādhamma-nijjhānakkhantiṃ vatvā tadupabrūhitañāṇasaccassa vacanato ca khantiyānantaraṃ <hi rend="bold">saccaṃ</hi> vuttaṃ. adhiṭṭhānena saccasiddhito. acalādhiṭṭhānassa hi virati sijjhati. avisaṃvāditaṃ vatvā <pb ed="M" n="1.0251"/> tattha acalabhāvavacanato. saccasandho hi dānādīsu paṭiññānurūpaṃ niccalo pavattati. ñāṇasaccaṃ vatvā sambhāresu pavattiniṭṭhāpanavacanato. yathābhūtañāṇavā hi bodhisambhāresu adhiṭṭhāti, te ca niṭṭhāpeti. paṭipakkhehi akampiyabhāvato ca saccassānantaraṃ <hi rend="bold">adhiṭṭhānaṃ</hi> vuttaṃ. mettāya parahitakaraṇasamādānādhiṭṭhānasiddhito, adhiṭṭhānaṃ vatvā hitūpasaṃhāravacanato. bodhisambhāre hi adhitiṭṭhamāno mettāvihārī hoti. acalādhiṭṭhānassa samādānāvikopanena samādānasambhavato ca adhiṭṭhānassānantaraṃ <hi rend="bold">mettā</hi> vuttā. upekkhāya mettāvisuddhito, sattesu hitūpasaṃhāraṃ vatvā tadaparādhesu udāsīnatāvacanato, mettābhāvanaṃ vatvā tannissandabhāvanāvacanato, ‘‘hitakāmasattepi upekkhako’’ti acchariyaguṇatāvacanato ca mettāyānantaraṃ <hi rend="bold">upekkhā</hi> vuttāti evametāsaṃ kamo veditabbo.</p>

<p rend="bodytext"><hi rend="bold">kāni lakkhaṇādīni sabbathā</hi>ti ettha pana avisesena –</p>

<p rend="gatha1">paresamanuggahaṇaṃ<pb ed="V" n="1.0220"/>, <hi rend="bold">lakkhaṇa</hi>nti pavuccati.</p>

<p rend="gathalast">upakāro akampo ca, <hi rend="bold">raso</hi> hitesitāpi ca..</p>

<p rend="gatha1">buddhattaṃ <hi rend="bold">paccupaṭṭhānaṃ,</hi> dayā ñāṇaṃ pavuccati.</p>

<p rend="gathalast"><hi rend="bold">padaṭṭhāna</hi>nti tāsantu, paccekaṃ tāni bhedato..</p>

<p rend="bodytext">sabbāpi hi pāramiyo parānuggahalakkhaṇā, paresaṃ upakārakaraṇarasā, avikampanarasā vā, hitesitāpaccupaṭṭhānā, buddhattapaccupaṭṭhānā vā, mahākaruṇāpadaṭṭhānā, karuṇūpāyakosallapadaṭṭhānā vā.</p>

<p rend="bodytext">visesena pana yasmā karuṇūpāyakosallapariggahitā attupakaraṇapariccāgacetanā <hi rend="bold">dānapāramī.</hi> karuṇūpāyakosallapariggahitaṃ kāyavacīsucaritaṃ atthato akattabbavirati, kattabbakaraṇacetanādayo ca <hi rend="bold">sīlapāramī.</hi> karuṇūpāyakosallapariggahito ādīnavadassanapubbaṅgamo kāmabhavehi nikkhamanacittuppādo <hi rend="bold">nekkhammapāramī.</hi> karuṇūpāyakosallapariggahito dhammānaṃ sāmaññavisesalakkhaṇāvabodho <hi rend="bold">paññāpāramī.</hi> karuṇūpāyakosallapariggahito kāyacittehi parahitārambho <hi rend="bold">vīriyapāramī.</hi> karuṇūpāyakosallapariggahito sattasaṅkhārāparādhasahanasaṅkhāto adosappadhāno tadākārappavatto cittuppādo <hi rend="bold">khantipāramī.</hi> karuṇūpāyakosallapariggahitaṃ viraticetanādibhedaṃ avisaṃvādanaṃ <hi rend="bold">saccapāramī</hi><pb ed="M" n="1.0252"/>. karuṇūpāyakosallapariggahito acalasamādānādhiṭṭhānasaṅkhāto tadākārappavatto cittuppādo <hi rend="bold">adhiṭṭhānapāramī.</hi> karuṇūpāyakosallapariggahito lokassa hitasukhūpasaṃhāro atthato abyāpādo <hi rend="bold">mettāpāramī.</hi> karuṇūpāyakosallapariggahitā anunayapaṭighaviddhaṃsanasaṅkhātā iṭṭhāniṭṭhesu sattasaṅkhāresu samappavatti <hi rend="bold">upekkhāpāramī.</hi></p>

<p rend="bodytext">tasmā pariccāgalakkhaṇaṃ <hi rend="bold">dānaṃ,</hi> deyyadhamme lobhaviddhaṃsanarasaṃ, anāsattipaccupaṭṭhānaṃ, bhavavibhavasampattipaccupaṭṭhānaṃ vā, pariccajitabbavatthupadaṭṭhānaṃ. sīlanalakkhaṇaṃ <hi rend="bold">sīlaṃ,</hi> samādhānalakkhaṇaṃ, patiṭṭhānalakkhaṇaṃ vāti vuttaṃ hoti. dussīlyaviddhaṃsanarasaṃ, anavajjarasaṃ vā, soceyyapaccupaṭṭhānaṃ, hirottappapadaṭṭhānaṃ. kāmato, bhavato ca nikkhamanalakkhaṇaṃ <hi rend="bold">nekkhammaṃ,</hi> tadādīnavavibhāvanarasaṃ, tatoyeva vimukhabhāvapaccupaṭṭhānaṃ, saṃvegapadaṭṭhānaṃ. yathāsabhāvapaṭivedhalakkhaṇā <hi rend="bold">paññā,</hi> akkhalitapaṭivedhalakkhaṇā vā kusalissāsakhittausupaṭivedho viya, visayobhāsanarasā padīpo viya, asammohapaccupaṭṭhānā araññagatasudesako viya, samādhipadaṭṭhānā<pb ed="V" n="1.0221"/>, catusaccapadaṭṭhānā vā. ussāhalakkhaṇaṃ <hi rend="bold">vīriyaṃ,</hi> upatthambhanarasaṃ, asaṃsīdanapaccupaṭṭhānaṃ, vīriyārambhavatthupadaṭṭhānaṃ, saṃvegapadaṭṭhānaṃ vā.</p>

<p rend="bodytext">khamanalakkhaṇā <hi rend="bold">khanti,</hi> iṭṭhāniṭṭhasahanarasā, adhivāsanapaccupaṭṭhānā, avirodhapaccupaṭṭhānā vā, yathābhūtadassanapadaṭṭhānā. avisaṃvādanalakkhaṇaṃ <hi rend="bold">saccaṃ,</hi> yāthāvavibhāvanarasaṃ, sādhutāpaccupaṭṭhānaṃ, soraccapadaṭṭhānaṃ. bodhisambhāresu adhiṭṭhānalakkhaṇaṃ <hi rend="bold">adhiṭṭhānaṃ,</hi> tesaṃ paṭipakkhābhibhavanarasaṃ, tattha acalatāpaccupaṭṭhānaṃ, bodhisambhārapadaṭṭhānaṃ. hitākārappavattilakkhaṇā <hi rend="bold">mettā,</hi> hitūpasaṃhārarasā, āghātavinayanarasā vā, sommabhāvapaccupaṭṭhānā, sattānaṃ manāpabhāvadassanapadaṭṭhānā. majjhattākārappavattilakkhaṇā <hi rend="bold">upekkhā,</hi> samabhāvadassanarasā, paṭighānunayavūpasamapaccupaṭṭhānā, kammassakatāpaccavekkhaṇapadaṭṭhānā. ettha ca karuṇūpāyakosallapariggahitatā dānādīnaṃ pariccāgādilakkhaṇassa visesanabhāvena vattabbā, yato tāni pāramīsaṅkhyaṃ labhanti. na hi sammāsambodhiyādipatthanamaññatra akaruṇūpāyakosallapariggahitāni vaṭṭagāmīni dānādīni pāramīsaṅkhyaṃ labhantīti.</p>

<p rend="bodytext"><hi rend="bold">ko</hi> <pb ed="M" n="1.0253"/> <hi rend="bold">paccayo</hi>ti –</p>

<p rend="gatha1">abhinīhāro ca tāsaṃ, dayā ñāṇañca paccayo.</p>

<p rend="gathalast">ussāhummaṅgavatthānaṃ, hitācārādayo tathā..</p>

<p rend="bodytext">abhinīhāro tāva pāramīnaṃ sabbāsampi paccayo. yo hi ayaṃ ‘‘manussattaṃ liṅgasampattī’’tiādi (bu॰ vaṃ॰ 2.59) aṭṭhadhammasamodhānasampādito ‘‘tiṇṇo tāreyyaṃ mutto moceyyaṃ, buddho bodheyyaṃ suddho sodheyyaṃ, danto dameyyaṃ, santo sameyyaṃ, assattho assāseyyaṃ, parinibbuto parinibbāpeyya’’ntiādinā pavatto <hi rend="bold">abhinīhāro,</hi> so avisesena sabbapāramīnaṃ paccayo. tappavattiyā hi uddhaṃ pāramīnaṃ pavicayupaṭṭhānasamādānādhiṭṭhānanipphattiyo mahāpurisānaṃ sambhavanti, abhinīhāro ca nāmesa atthato bhesamaṭṭhaṅgānaṃ samodhānena tathāpavatto cittuppādo, ‘‘aho vatāhaṃ anuttaraṃ sammāsambodhiṃ abhisambujjheyyaṃ, sabbasattānaṃ hitasukhaṃ nipphādeyya’’ntiādipatthanāsaṅkhāto acinteyyaṃ buddhabhūmiṃ, aparimāṇaṃ lokahitañca ārabbha pavattiyā sabbabuddhakārakadhammamūlabhūto paramabhaddako paramakalyāṇo aparimeyyappabhāvo puññavisesoti daṭṭhabbo.</p>

<p rend="bodytext">tassa <pb ed="V" n="1.0222"/> ca uppattiyā saheva mahāpuriso mahābodhiyānapaṭipattiṃ otiṇṇo nāma hoti, niyatabhāvasamadhigamanato, tato ca anivattanasabhāvato ‘‘bodhisatto’’ti samaññaṃ labhati, sabbabhāgena sammāsambodhiyaṃ sammāsattamānasatā, bodhisambhāre sikkhāsamatthatā cassa santiṭṭhati. yathāvuttābhinīhārasamijjhanena hi mahāpurisā sabbaññutaññāṇādhigamanapubbaliṅgena sayambhuñāṇena sammadeva sabbapāramiyo vicinitvā samādāya anukkamena paripūrenti, yathā taṃ katamahābhinīhāro sumedhapaṇḍito. yathāha –</p>

<p rend="gatha1">‘‘handa buddhakare dhamme, vicināmi ito cito.</p>

<p rend="gatha2">uddhaṃ adho dasa disā, yāvatā dhammadhātuyā.</p>

<p rend="gathalast">vicinanto tadā dakkhiṃ, paṭhamaṃ dānapārami’’nti.. (bu॰ vaṃ॰ 2.115, 116). –</p>

<p rend="unindented">vitthāro. lakkhaṇādito panesa sammadeva sammāsambodhipaṇidhānalakkhaṇo, ‘‘aho vatāhaṃ anuttaraṃ sammāsambodhiṃ abhisambujjheyyaṃ, sabbasattānaṃ <pb ed="M" n="1.0254"/> hitasukhaṃ nipphādeyya’’ntiādipatthanāraso, bodhisambhārahetubhāvapaccupaṭṭhāno, mahākaruṇāpadaṭṭhāno, upanissayasampattipadaṭṭhāno vā.</p>

<p rend="bodytext">tassa pana abhinīhārassa cattāro paccayā, cattāro hetū, cattāri ca balāni veditabbāni. tattha katame <hi rend="bold">cattāro paccayā</hi> mahābhinīhārāya? idha mahāpuriso passati tathāgataṃ mahatā buddhānubhāvena acchariyabbhutaṃ pāṭihāriyaṃ karontaṃ, tassa taṃ nissāya taṃ ārammaṇaṃ katvā mahābodhiyaṃ cittaṃ santiṭṭhati ‘‘mahānubhāvā vatāyaṃ dhammadhātu, yassā suppaṭividdhattā bhagavā evaṃ acchariyabbhutadhammo, acinteyyānubhāvo cā’’ti, so tameva mahānubhāvadassanaṃ nissāya taṃ paccayaṃ katvā sambodhiyaṃ adhimuccanto tattha cittaṃ ṭhapeti, ayaṃ <hi rend="bold">paṭhamo paccayo</hi> mahābhinīhārāya.</p>

<p rend="bodytext">na heva kho passati tathāgatassa yathāvuttaṃ mahānubhāvataṃ, apica kho suṇāti ‘‘ediso ca ediso ca bhagavā’’ti, so taṃ nissāya taṃ paccayaṃ katvā sambodhiyaṃ adhimuccanto tattha cittaṃ ṭhapeti, ayaṃ <hi rend="bold">dutiyo paccayo</hi> mahābhinīhārāya.</p>

<p rend="bodytext">na heva kho passati tathāgatassa yathāvuttaṃ mahānubhāvataṃ, nāpi taṃ parato suṇāti, apica kho tathāgatassa dhammaṃ desentassa ‘‘dasabalasamannāgato bhikkhave, tathāgato’’tiādinā (saṃ॰ ni॰ 2.21) buddhānubhāvapaṭisaṃyuttaṃ <pb ed="V" n="1.0223"/> dhammaṃ suṇāti, so taṃ nissāya…pe॰… ayaṃ <hi rend="bold">tatiyo paccayo</hi> mahābhinīhārāya.</p>

<p rend="bodytext">na heva kho passati tathāgatassa yathāvuttaṃ mahānubhāvataṃ, nāpi taṃ parato suṇāti, nāpi tathāgatassa dhammaṃ suṇāti, apica kho uḷārajjhāsayo kalyāṇādhimuttiko ‘‘ahametaṃ buddhavaṃsaṃ buddhatantiṃ buddhapaveṇiṃ buddadhammataṃ paripālessāmī’’ti yāvadeva dhammaññeva sakkaronto garuṃ karonto mānento pūjento dhammaṃ apacayamāno taṃ nissāya…pe॰… ṭhapeti, ayaṃ <hi rend="bold">catuttho paccayo</hi> mahābhinīhārāyāti.</p>

<p rend="bodytext">katame <pb ed="M" n="1.0255"/> <hi rend="bold">cattāro hetū</hi> mahābhinīhārāya? idha mahāpuriso pakatiyā upanissayasampanno hoti purimakesu buddhesu katādhikāro, ayaṃ <hi rend="bold">paṭhamo hetu</hi> mahābhinīhārāya. puna caparaṃ mahāpuriso pakatiyāpi karuṇājjhāsayo hoti karuṇādhimutto sattānaṃ dukkhaṃ apanetukāmo, apica attano kāyañca jīvitañca pariccaji, ayaṃ <hi rend="bold">dutiyo hetu</hi> mahābhinīhārāya. puna caparaṃ mahāpuriso sakalatopi vaṭṭadukkhato sattahitāya dukkaracariyato sucirampi kālaṃ ghaṭento vāyamanto anibbinno hoti anutrāsī, yāva icchitatthanipphatti, ayaṃ <hi rend="bold">tatiyo hetu</hi> mahābhinīhārāya. puna caparaṃ mahāpuriso kalyāṇamittasannissito hoti, yo ahitato naṃ nivāreti, hite patiṭṭhāpeti, ayaṃ <hi rend="bold">catuttho hetu</hi> mahābhinīhārāya.</p>

<p rend="bodytext">tatrāyaṃ mahāpurisassa upanissayasampadā – ekantenevassa yathā ajjhāsayo sambodhininno hoti sambodhipoṇo sambodhipabbhāro, tathā sattānaṃ hitacariyāya, yato anena purimabuddhānaṃ santike sambodhiyā paṇidhānaṃ kataṃ hoti manasā, vācāya ca ‘‘ahampi ediso sammāsambuddho hutvā sammadeva sattānaṃ hitasukhaṃ nipphādeyya’’nti. evaṃ sampannūpanissayassa panassa imāni upanissayasampattiyā liṅgāni sambhavanti, yehi samannāgatassa sāvakabodhisattehi, paccekabodhisattehi ca mahāviseso mahantaṃ nānākaraṇaṃ paññāyati indriyato, paṭipattito, kosallato ca. idha hi upanissayasampanno mahāpuriso yathā visadindriyo hoti visadañāṇo, na tathā itare. parahitāya paṭipanno hoti, no attahitāya. tathā hi so yathā bahujanahitāya bahujanasukhāya lokānukampāya atthāya hitāya sukhāya devamanussānaṃ paṭipajji, na tathā itare, tattha ca kosallaṃ āvahati ṭhānuppattikapaṭibhānena, ṭhānāṭhānakusalatāya ca.</p>

<p rend="bodytext">tathā <pb ed="V" n="1.0224"/> mahāpuriso pakatiyā dānajjhāsayo hoti dānābhirato, sati deyyadhamme detiyeva, na dānato saṅkocaṃ āpajjati, satataṃ samitaṃ saṃvibhāgasīlo hoti, pamuditova deti ādarajāto, na udāsīnacitto, mahantampi dānaṃ datvā neva <pb ed="M" n="1.0256"/> dānena santuṭṭho hoti, pageva appaṃ. paresañca ussāhaṃ janento dāne vaṇṇaṃ bhāsati, dānapaṭisaṃyuttaṃ dhammakathaṃ karoti, aññe ca paresaṃ dente disvā attamano hoti, bhayaṭṭhānesu ca paresaṃ abhayaṃ detīti evamādīni dānajjhāsayassa mahāpurisassa dānapāramiyā liṅgāni.</p>

<p rend="bodytext">tathā pāṇātipātādīhi pāpadhammehi hirīyati ottappati, sattānaṃ aviheṭhanajātiko hoti, sorato sukhasīlo asaṭho amāyāvī ujujātiko subbaco sovacassakaraṇīyehi dhammehi samannāgato mudujātiko athaddho anatimānī, parasantakaṃ nādiyati antamaso tiṇasalākamupādāya, attano hatthe nikkhittaṃ iṇaṃ vā gahetvā paraṃ na visaṃvādeti, parasmiṃ vā attano santake byāmūḷhe, vissarite vā taṃ saññāpetvā paṭipādeti yathā taṃ na parahatthagataṃ hoti, aloluppo hoti, parapariggahitesu pāpakaṃ cittampi na uppādeti, itthibyasanādīni dūrato parivajjeti, saccavādī saccasandho bhinnānaṃ sandhātā sahitānaṃ anuppadātā piyavādī mihitapubbaṅgamo pubbabhāsī atthavādī dhammavādī anabhijjhālu abyāpannacitto aviparītadassano kammassakatāñāṇena, saccānulomikañāṇena ca, kataññū katavedī vuḍḍhāpacāyī suvisuddhājīvo dhammakāmo, paresampi dhamme samādapetā sabbena sabbaṃ akiccato satte nivāretā kiccesu patiṭṭhapetā attanā ca tattha kicce yogaṃ āpajjitā, katvā vā pana sayaṃ akattabbaṃ sīghaññeva tato paṭivirato hotīti evamādīni sīlajjhāsayassa mahāpurisassa sīlapāramiyā liṅgāni.</p>

<p rend="bodytext">tathā mandakileso hoti mandanīvaraṇo pavivekajjhāsayo avikkhepabahulo, na tassa pāpakā vitakkā cittamanvāssavanti, vivekagatassa cassa appakasireneva cittaṃ samādhiyati, amittapakkhepi tuvaṭaṃ mettacittatā santiṭṭhati, pageva itarasmiṃ, satimā ca hoti cirakatampi cirabhāsitampi susaritā anussaritā, medhāvī ca hoti dhammojapaññāya samannāgato, nipako ca hoti tāsu tāsu itikattabbatāsu, āraddhavīriyo ca hoti sattānaṃ hitakiriyāsu, khantibalasamannāgato ca hoti sabbasaho, acalādhiṭṭhāno ca hoti daḷhasamādāno, ajjhupekkhako ca hoti upekkhāṭhānīyesu dhammesūti evamādīni mahāpurisassa nekkhammajjhāsayādīnaṃ vasena nekkhammapāramiyādīnaṃ liṅgāni veditabbāni.</p>

<p rend="bodytext">evametehi <pb ed="V" n="1.0225"/><pb ed="M" n="1.0257"/> bodhisambhāraliṅgehi samannāgatassa mahāpurisassa yaṃ vuttaṃ ‘‘mahābhinīhārāya kalyāṇamittasannissayo hetū’’ti, tatridaṃ saṅkhepato kalyāṇamittalakkhaṇaṃ – idha kalyāṇamitto saddhāsampanno hoti sīlasampanno sutasampanno cāgavīriyasatisamādhipaññāsampanno. tattha saddhāsampattiyā saddahati tathāgatassa bodhiṃ kammaṃ, kammaphalañca, tena sammāsambodhiyā hetubhūtaṃ sattesu hitesitaṃ na pariccajati. sīlasampattiyā sattānaṃ piyo hoti manāpo garu bhāvanīyo codako pāpagarahiko vattā vacanakkhamo. sutasampattiyā sattānaṃ hitasukhāvahaṃ gambhīraṃ dhammakathaṃ kattā hoti. cāgasampattiyā appiccho hoti samāhito santuṭṭho pavivitto asaṃsaṭṭho. vīriyasampattiyā āraddhavīriyo hoti sattānaṃ hitapaṭipattiyā. satisampattiyā upaṭṭhitassatī hoti anavajjesu dhammesu. samādhisampattiyā avikkhitto hoti samāhitacitto. paññāsampattiyā aviparītaṃ pajānāti. so satiyā kusalānaṃ dhammānaṃ gatiyo samanvesamāno paññāya sattānaṃ hitāhitaṃ yathābhūtaṃ jānitvā samādhinā tattha ekaggacitto hutvā vīriyena ahitā satte nisedhetvā hite niyojeti. tenāha –</p>

<p rend="gatha1">‘‘piyo garu bhāvanīyo, vattā ca vacanakkhamo.</p>

<p rend="gathalast">gambhīrañca kathaṃ kattā, no caṭṭhāne niyojako’’ti.. (a॰ ni॰ 7.37; netti॰ 113).</p>

<p rend="bodytext">evaṃ guṇasamannāgataṃva kalyāṇamittaṃ upanissāya mahāpuriso attano upanissayasampattiṃ sammadeva pariyodapeti. suvisuddhāsayapayogova hutvā catūhi balehi samannāgato nacireneva aṭṭhaṅge samodhānetvā mahābhinīhāraṃ karonto bodhisattabhāve patiṭṭhahati anivattidhammo niyato sambodhiparāyaṇo.</p>

<p rend="bodytext">tassimāni <hi rend="bold">cattāri balāni ajjhattikabalaṃ</hi> yā sammāsambodhiyaṃ attasannissayā dhammagāravena abhiruci ekantaninnajjhāsayatā, yāya mahāpuriso attādhipatilajjāsannissayo, abhinīhārasampanno ca hutvā pāramiyo pūretvā sammāsambodhiṃ pāpuṇāti. <hi rend="bold">bāhirabalaṃ</hi> yā sammāsambodhiyaṃ parasannissayā abhiruci ekantaninnajjhāsayatā, yāya mahāpuriso lokādhipatiottappanasannissayo, abhinīhārasampanno ca hutvā pāramiyo <pb ed="M" n="1.0258"/> pūretvā sammāsambodhiṃ pāpuṇāti. <hi rend="bold">upanissayabalaṃ</hi> yā sammāsambodhiyaṃ upanissayasampattiyā abhiruci ekantaninnajjhāsayatā, yāya mahāpuriso tikkhindriyo, visadadhātuko, satisannissayo, abhinīhārasampanno ca hutvā pāramiyo pūretvā sammāsambodhiṃ pāpuṇāti. <hi rend="bold">payogabalaṃ</hi> yā sammāsambodhiyā <pb ed="V" n="1.0226"/> tajjā payogasampadā sakkaccakāritā sātaccakāritā, yāya mahāpuriso visuddhapayogo, nirantarakārī, abhinīhārasampanno ca hutvā pāramiyo pūretvā sammāsambodhiṃ pāpuṇāti. evamayaṃ catūhi paccayehi, catūhi hetūhi, catūhi ca balehi sampannasamudāgamo aṭṭhaṅgasamodhānasampādito abhinīhāro pāramīnaṃ paccayo hoti mūlakāraṇabhāvato.</p>

<p rend="bodytext">yassa ca pavattiyā mahāpurise <hi rend="bold">cattāro acchariyā abbhutā dhammā</hi> patiṭṭhahanti, sabbaṃ sattanikāyaṃ attano orasaputtaṃ viya piyacittena pariggaṇhāti, na cassa cittaṃ puna saṃkilesavasena saṃkilissati, sattānaṃ hitasukhāvaho cassa ajjhāsayo, payogo ca hoti, attano ca buddhakārakadhammā uparūpari vaḍḍhanti, paripaccanti ca, yato mahāpuriso uḷāratarena puññābhisandena kusalābhisandena pavaḍḍhiyā [pavattiyā (cariyā॰ aṭṭha॰ pakiṇṇakakathā)] paccayena sukhassāhārena samannāgato sattānaṃ dakkhiṇeyyo uttamaṃ gāravaṭṭhānaṃ, asadisaṃ puññakkhettañca hoti. evamanekaguṇo anekānisaṃso mahābhinīhāro pāramīnaṃ paccayoti veditabbo.</p>

<p rend="bodytext">yathā ca mahābhinīhāro, evaṃ mahākaruṇā, upāyakosallañca. tattha <hi rend="bold">upāyakosallaṃ</hi> nāma dānādīnaṃ bodhisambhārabhāvassa nimittabhūtā paññā, yāhi mahākaruṇūpāyakosallatāhi mahāpurisānaṃ attasukhanirapekkhatā, nirantaraṃ parasukhakaraṇapasutatā, sudukkarehi mahābodhisattacaritehi visādābhāvo, pasādasaṃvuddhidassanasavanānussaraṇāvatthāsupi sattānaṃ hitasukhapaṭilābhahetubhāvo ca sampajjati. tathā hi tassa paññāya buddhabhāvasiddhi, karuṇāya buddhakammasiddhi. paññāya sayaṃ tarati, karuṇāya pare tāreti. paññāya paradukkhaṃ parijānāti, karuṇāya paradukkhapaṭikāraṃ ārabhati. paññāya dukkhaṃ nibbindati, karuṇāya dukkhaṃ sampaṭicchati. paññāya nibbānābhimukho hoti, karuṇāya <pb ed="M" n="1.0259"/> taṃ na pāpuṇāti. tathā karuṇāya saṃsārābhimukho hoti, paññāya tatra nābhiramati. paññāya sabbattha virajjati, karuṇānugatattā na ca na sabbesamanuggahāya pavatto, karuṇāya sabbepi anukampati, paññānugatattā na ca na sabbattha virattacitto. paññāya ahaṃkāramamaṃkārābhāvo, karuṇāya ālasiyadīnatābhāvo.</p>

<p rend="bodytext">tathā paññākaruṇāhi yathākkamaṃ attanāthaparanāthatā, dhīravīrabhāvo, anattantapāparantapatā, attahitaparahitanipphatti, nibbhayābhīsanakabhāvo, dhammādhipatilokādhipatitā, kataññupubbakāribhāvo, mohataṇhāvigamo, vijjācaraṇasiddhi, balavesārajjanipphattīti sabbassāpi <pb ed="V" n="1.0227"/> pāramitāphalassa visesena upāyabhāvato paññā karuṇā pāramīnaṃ paccayo. idaṃ pana dvayaṃ pāramīnaṃ viya paṇidhānassāpi paccayo.</p>

<p rend="bodytext">tathā ussāhaummaṅgaavatthānahitacariyā ca pāramīnaṃ paccayoti veditabbo. yā ca buddhabhāvassa uppattiṭṭhānatāya <hi rend="bold">‘‘buddhabhūmiyo’’</hi>ti vuccanti. tattha <hi rend="bold">ussāho</hi> nāma bodhisambhārānaṃ abbhussāhanavīriyaṃ. ummaṅgo nāma bodhisambhāresu upāyakosallabhūtā paññā. <hi rend="bold">avatthānaṃ</hi> nāma adhiṭṭhānaṃ, acalādhiṭṭhānatā. <hi rend="bold">hitacariyā</hi> nāma mettābhāvanā, karuṇābhāvanā ca. yathāha –</p>

<p rend="bodytext">‘‘kati pana bhante, buddhabhūmiyoti? catasso kho sāriputta, buddhabhūmiyo. katamā catasso? ussāho ca hoti vīriyaṃ, ummaṅgo ca hoti paññābhāvanā, avatthānañca hoti adhiṭṭhānaṃ, hitacariyā ca hoti mettābhāvanā. imā kho sāriputta, catasso buddhabhūmiyo’’ti (su॰ ni॰ aṭṭha॰ 1.34).</p>

<p rend="bodytext">tathā nekkhammapavivekaalobhādosāmohanissaraṇappabhedā ca <hi rend="bold">cha ajjhāsayā.</hi> vuttañhetaṃ –</p>

<p rend="bodytext">‘‘nekkhammajjhāsayā ca bodhisattā kāmesu, gharāvāse ca dosadassāvino, pavivekajjhāsayā ca bodhisattā saṅgaṇikāya dosadassāvino. alobha…pe॰… lobhe…pe॰… adosa…pe॰… dose…pe॰… amoha…pe॰… mohe…pe॰… nissaraṇa…pe॰… sabbabhavesu dosadassāvino’’ti (su॰ ni॰ aṭṭha॰ 1.34; visuddhi॰ 1.49).</p>

<p rend="bodytext">tasmā <pb ed="M" n="1.0260"/> ete ca cha ajjhāsayāpi pāramīnaṃ paccayāti veditabbā. na hi lobhādīsu ādīnavadassanena, alobhādīnaṃ adhikabhāvena ca vinā dānādipāramiyo sambhavanti. alobhādīnañhi adhikabhāvena pariccāgādininnacittatā, alobhajjhāsayāditā cāti, yathā cete, evaṃ dānajjhāsayatādayopi. yathāha –</p>

<p rend="bodytext">‘‘kati pana bhante bodhāya carantānaṃ bodhisattānaṃ ajjhāsayāti? dasa kho sāriputta, bodhāya carantānaṃ bodhisattānaṃ ajjhāsayā. katame dasa? dānajjhāsayā sāriputta, bodhisattā macchere dosadassāvino. sīla…pe॰… asaṃvare…pe॰… nekkhamma…pe॰… kāmesu…pe॰… yathābhūtañāṇa…pe॰… vicikicchāya.…pe॰… vīriya <pb ed="V" n="1.0228"/> …pe॰… kosajje…pe॰… khanti…pe॰… akkhantiyaṃ…pe॰… sacca…pe॰… visaṃvādane…pe॰… adhiṭṭhāna…pe॰… anadhiṭṭhāne…pe॰… mettā…pe॰… byāpāde…pe॰… upekkhā…pe॰… sukhadukkhesu ādīnavadassāvino’’ti.</p>

<p rend="bodytext">etesu hi maccheraasaṃvarakāmavicikicchākosajjaakkhantivisaṃvādanaanadhiṭṭhāna- byāpādasukhadukkhasaṅkhātesu ādīnavadassanapubbaṅgamā dānādininnacittatāsaṅkhātā dānajjhāsayatādayo dānādipāramīnaṃ nibbattiyā paccayo. tathā apariccāgapariccāgādīsu yathākkamaṃ ādīnavānisaṃsapaccavekkhaṇampi dānādipāramīnaṃ paccayo hoti.</p>

<p rend="bodytext">tatrāyaṃ paccavekkhaṇāvidhi – khettavatthuhiraññasuvaṇṇagomahiṃ sadāsīdāsaputtadārādipariggahabyāsattacittānaṃ sattānaṃ khettādīnaṃ vatthukāmabhāvena bahupatthanīyabhāvato, rājacorādisādhāraṇabhāvato, vivādādhiṭṭhānato, sapattakaraṇato, nissārato, paṭilābhaparipālanesu paraviheṭhanahetubhāvato, vināsanimittañcasokādianekavihitabyasanāvahato tadāsattinidānañca maccheramalapariyuṭṭhitacittānaṃ apāyūpapattihetubhāvatoti evaṃ vividhavipulānatthāvahāni pariggahitavatthūni nāma, tesaṃ pariccāgoyeveko sotthibhāvoti pariccāge appamādo karaṇīyo.</p>

<p rend="bodytext">apica ‘‘yācako yācamāno attano guyhassa ācikkhanato mayhaṃ vissāsiko’’ti ca ‘‘pahāya gamanīyaṃ attano santakaṃ gahetvā paralokaṃ yāhītiupadisanato mayhaṃ upadesako’’ti ca ‘‘āditte viya <pb ed="M" n="1.0261"/> agāre maraṇagginā āditte loke tato mayhaṃ santakassa apaharaṇato apavāhakasahāyo’’ti ca ‘‘apavāhitassa cassa ajjhāpananikkhepaṭṭhānabhūto’’ti ca ‘‘dānasaṅkhāte kalyāṇakammasmiṃ sahāyabhāvato, sabbasampattīnaṃ aggabhūtāya paramadullabhāya buddhabhūmiyā sampattihetubhāvato ca paramo kalyāṇamitto’’ti ca paccavekkhitabbaṃ.</p>

<p rend="bodytext">tathā ‘‘uḷāre kammani anenāhaṃ sambhāvito, tasmā sā sambhāvanā avitathā kātabbā’’ti ca ‘‘ekantabheditāya jīvitassa āyācitenāpi mayā dātabbaṃ, pageva yācitenā’’ti ca ‘‘uḷārajjhāsayehi gavesitvāpi dātabbo, [dātabbato (cariyā॰ aṭṭha॰ pakiṇṇakakathāvaṇṇanā)] sayamevāgato mama puññenā’’ti ca ‘‘yācakassa dānāpadesena mayhamevāyamanuggaho’’ti ca ‘‘ahaṃ viya ayaṃ sabbopi loko mayā anuggahetabbo’’ti ca ‘‘asati yācake kathaṃ mayhaṃ dānapāramī pūreyyā’’ti ca ‘‘yācakānamevatthāya mayā sabbopi pariggahetabbo’’ti ca ‘‘ayācitvāpi maṃ mama santakaṃ yācakā kadā sayameva gaṇheyyu’’nti ca <pb ed="V" n="1.0229"/> ‘‘kathamahaṃ yācakānaṃ piyo cassaṃ manāpo’’ti ca ‘‘kathaṃ vā te mayhaṃ piyā cassu manāpā’’ti ca ‘‘kathaṃ vāhaṃ dadamāno datvāpi ca attamano assaṃ pamudito pītisomanassajāto’’ti ca ‘‘kathaṃ vā me yācakā bhaveyyuṃ, uḷāro ca dānajjhāsayo’’ti ca ‘‘kathaṃ vāhamayācito eva yācakānaṃ hadayamaññāya dadeyya’’nti ‘‘sati dhane, yācake ca apariccāgo mahatī mayhaṃ vañcanā’’ti ca ‘‘kathamahaṃ attano aṅgāni, jīvitañcāpi pariccajeyya’’nti ca cāganinnatā upaṭṭhapetabbā.</p>

<p rend="bodytext">apica ‘‘attho nāmāyaṃ nirapekkhaṃ dāyakamanugacchati yathā taṃ nirapekkhaṃ khepakaṃ kiṭako’’ti atthe nirapekkhatāya cittaṃ uppādetabbaṃ. yācamāno pana yadi piyapuggalo hoti ‘‘piyo maṃ yācatī’’ti somanassaṃ uppādetabbaṃ. atha udāsīnapuggalo hoti ‘‘ayaṃ maṃ yācamāno addhā iminā pariccāgena mitto hotī’’ti somanassaṃ uppādetabbaṃ. dadanto hi yācakānaṃ piyo hotīti. atha pana verīpuggalo yācati, ‘‘paccatthiko maṃ yācati, ayaṃ maṃ yācamāno addhā iminā pariccāgena verīpi piyo mitto hotī’’ti visesato somanassaṃ uppādetabbaṃ. evaṃ <pb ed="M" n="1.0262"/> piyapuggale viya majjhattaverīpuggalesupi mettāpubbaṅgamaṃ karuṇaṃ upaṭṭhapetvāva dātabbaṃ.</p>

<p rend="bodytext">sace panassa cirakālaṃ paribhāvitattā lobhassa deyyadhammavisayā lobhadhammā uppajjeyyuṃ, tena bodhisattapaṭiññena iti paṭisañcikkhitabbaṃ ‘‘nanu tayā sappurisa sambodhāya abhinīhāraṃ karontena sabbasattānamupakārāya ayaṃ kāyo nissaṭṭho, tappariccāgamayañca puññaṃ, tattha nāma te bāhirepi vatthusmiṃ abhisaṅgappavatti hatthisinānasadisī hoti, tasmā tayā na katthaci abhisaṅgo uppādetabbo. seyyathāpi nāma mahato bhesajjarukkhassa tiṭṭhato mūlaṃ mūlatthikā haranti, papaṭikaṃ, tacaṃ, khandhaṃ, viṭapaṃ, sākhaṃ, palāsaṃ, pupphaṃ, phalaṃ phalatthikā haranti, na tassa rukkhassa ‘mayhaṃ santakaṃ ete harantī’ti vitakkasamudācāro hoti, evameva sabbalokahitāya ussukkamāpajjantena mayā mahādukkhe akataññuke niccāsucimhi kāye paresaṃ upakārāya viniyujjamāne aṇumattopi micchāvitakko na uppādetabbo. ko vā ettha viseso ajjhattikabāhiresu mahābhūtesu ekantabhedanavikiraṇaviddhaṃsanadhammesu. kevalaṃ pana sammohavijambhitametaṃ, yadidaṃ ‘etaṃ mama, esohamasmi, eso me attā’ti abhiniveso, tasmā bāhiresu mahābhūtesu viya ajjhattikesupi karacaraṇanayanādīsu, maṃsādīsu ca anapekkhena hutvā ‘taṃ tadatthikā harantū’ti nissaṭṭhacittena bhavitabba’’nti. evaṃ paṭisañcikkhato cassa sambodhāya pahitattassa kāyajīvitesu nirapekkhassa appakasireneva kāyavacīmanokammāni <pb ed="V" n="1.0230"/> suvisuddhāni honti, so visuddhakāyavacīmanokammanto visuddhājīvo ñāyapaṭipattiyaṃ ṭhito āyāpāyupāyakosallasamannāgamena bhiyyoso mattāya deyyadhammapariccāgena, abhayadānasaddhammadānehi ca sabbasatte anuggaṇhituṃ samattho hoti, ayaṃ tāva <hi rend="bold">dānapāramiyaṃ</hi> paccavekkhaṇānayo.</p>

<p rend="bodytext"><hi rend="bold">sīlapāramiyaṃ</hi> pana evaṃ paccavekkhitabbaṃ – ‘‘idañhi sīlaṃ nāma gaṅgodakādīhi visodhetuṃ asakkuṇeyyassa dosamalassa vikkhālanajalaṃ, haricandanādīhi vinetuṃ asakkuṇeyyassa rāgādipariḷāhassa vinayanaṃ, muttāhāramakuṭakuṇḍalādīhi pacurajanālaṅkārehi asādhāraṇo sādhūnamalaṅkāraviseso, sabbadisāvāyanako atikittimo [sabbadisāvāyanato akittimo (cariyā॰ aṭṭha॰ pakiṇṇakakathāvaṇṇanā; dī॰ ni॰ ṭī॰ 1.7)] sabbakālānurūpo <pb ed="M" n="1.0263"/> ca surabhigandho, khattiyamahāsālādīhi, devatāhi ca vandanīyādibhāvāvahanato paramo vasīkaraṇamanto, cātumahārājikādidevalokārohaṇasopānapanti, jhānābhiññānaṃ adhigamūpāyo, nibbānamahānagarassa sampāpakamaggo, sāvakabodhipaccekabodhisammāsambodhīnaṃ patiṭṭhānabhūmi, yaṃ yaṃ vā panicchitaṃ patthitaṃ, tassa tassa samijjhanūpāyabhāvato cintāmaṇikapparukkhādike ca atiseti. vuttañhetaṃ bhagavatā ‘‘ijjhati bhikkhave, sīlavato cetopaṇidhi visuddhattā’’ti (dī॰ ni॰ 3.337; saṃ॰ ni॰ 4.352; a॰ ni॰ 8.35). aparampi vuttaṃ ‘‘ākaṅkheyya ce bhikkhave, bhikkhu sabrahmacārīnaṃ piyo ca assaṃ manāpo ca garu ca bhāvanīyo cāti, sīlesvevassa paripūrakārī’’tiādi (ma॰ ni॰ 1.65). tathā ‘‘avippaṭisāratthāni kho ānanda kusalāni sīlānī’’ti, (a॰ ni॰ 10.1; 11.1) ‘‘pañcime gahapatayo, ānisaṃsā sīlavato sīlasampadāyā’’tiādisuttānañca (dī॰ ni॰ 2.150; a॰ ni॰ 5.213; udā॰ 76; mahāva॰ 385) vasena sīlaguṇā paccavekkhitabbā. tathā aggikkhandhopamasuttādīnaṃ (a॰ ni॰ 7.72) vasena sīlavirahe ādīnavā.</p>

<p rend="bodytext">apica pītisomanassanimittato, attānuvādaparānuvādadaṇḍaduggatibhayābhāvato, viññūhi pāsaṃsabhāvato, avippaṭisārahetuto, paramasotthiṭṭhānato, kulasāpateyyādhipateyyajīvitarūpaṭṭhānabandhumittasampattīnaṃ atisayanato ca sīlaṃ paccavekkhitabbaṃ. sīlavato hi attano sīlasampadāhetu mahantaṃ pītisomanassaṃ uppajjati ‘‘kataṃ vata mayā kusalaṃ, kataṃ kalyāṇaṃ, kataṃ bhīruttāṇa’’nti.</p>

<p rend="bodytext">tathā <pb ed="V" n="1.0231"/> sīlavato attā na upavadati, na ca pare viññū, daṇḍaduggatibhayānañca sambhavoyeva natthi, ‘‘sīlavā purisapuggalo kalyāṇadhammo’’ti viññūnaṃ pāsaṃso ca hoti. tathā sīlavato yvāyaṃ ‘‘kataṃ vata mayā pāpaṃ, kataṃ luddaṃ, kataṃ kibbisa’’nti dussīlassa vippaṭisāro uppajjati, so na hoti. sīlañca nāmetaṃ appamādādhiṭṭhānato, bhogabyasanādiparihāramukhena mahato atthassa sādhanato, maṅgalabhāvato, paramaṃ sotthiṭṭhānaṃ. nihīnajaccopi sīlavā khattiyamahāsālādīnaṃ pūjanīyo hotīti kulasampattiṃ atiseti sīlasampadā, ‘‘taṃ kiṃ maññasi <pb ed="M" n="1.0264"/> mahārāja, idha te assa dāso kammakaro’’tiādi (dī॰ ni॰ 1.183) vakkhamānasāmaññasuttavacanañcettha sādhakaṃ, corādīhi asādhāraṇato, paralokānugamanato, mahapphalabhāvato, samathādiguṇādhiṭṭhānato ca bāhiradhanaṃ sāpateyyaṃ atiseti sīlaṃ. paramassa cittissariyassa adhiṭṭhānabhāvato khattiyādīnamissariyaṃ atiseti sīlaṃ. sīlanimittañhi taṃtaṃsattanikāyesu sattānamissariyaṃ, vassasatādidīghappamāṇato ca jīvitato ekāhampi sīlavato jīvitassa visiṭṭhatāvacanato, satipi jīvite sikkhānikkhipanassa maraṇatāvacanato ca sīlaṃ jīvitato visiṭṭhataraṃ. verīnampi manuññabhāvāvahanato, jarārogavipattīhi anabhibhavanīyato ca rūpasampattiṃ atiseti sīlaṃ. pāsādahammiyādiṭṭhānappabhede rājayuvarājasenāpatiādiṭhānavisese ca sukhavisesādhiṭṭhānabhāvato atiseti sīlaṃ. sabhāvasiniddhe santikāvacarepi bandhujane, mittajane ca ekantahitasampādanato, paralokānugamanato ca atiseti sīlaṃ. ‘‘na taṃ mātā pitā kayirā’’tiādi (dha॰ pa॰ 43) vacanañcettha sādhakaṃ. tathā hatthiassarathapattibalakāyehi, mantāgadasotthānapayogehi ca durārakkhānamanāthānaṃ attādhīnato, anaparādhīnato, mahāvisayato ca ārakkhabhāvena sīlameva visiṭṭhataraṃ. tenevāha ‘‘dhammo have rakkhati dhammacāri’’ntiādi (theragā॰ 303; jā॰ 1.10.102). evamanekaguṇasamannāgataṃ sīlanti paccavekkhantassa aparipuṇṇā ceva sīlasampadā pāripūriṃ gacchati, aparisuddhā ca pārisuddhiṃ.</p>

<p rend="bodytext">sace panassa dīgharattaṃ paricayena sīlapaṭipakkhadhammā dosādayo antarantarā uppajjeyyuṃ, tena bodhisattapaṭiññena evaṃ paṭisañcikkhitabbaṃ ‘‘nanu tayā bodhāya paṇidhānaṃ kataṃ, sīlavekallena ca na sakkā na ca sukarā lokiyāpi sampattiyo pāpuṇituṃ, pageva lokuttarā’’ti. sabbasampattīnamaggabhūtāya sammāsambodhiyā adhiṭṭhānabhūtena sīlena paramukkaṃsagatena bhavitabbaṃ, tasmā ‘‘kikīva aṇḍa’’ntiādinā (dī॰ ni॰ aṭṭha॰ 1.7; visuddhi॰ 1.19) vuttanayena sammadeva sīlaṃ rakkhantena suṭṭhu tayā pesalena bhavitabbaṃ.</p>

<p rend="bodytext">apica <pb ed="V" n="1.0232"/><pb ed="M" n="1.0265"/> tayā dhammadesanāya yānattaye sattānamavatāraṇaparipācanāni kātabbāni, sīlavekallassa ca vacanaṃ na paccetabbaṃ hoti, asappāyāhāravicārassa viya vejjassa tikicchanaṃ, tasmā ‘‘kathāhaṃ saddheyyo hutvā sattānamavatāraṇaparipācanāni kareyya’’nti sabhāvaparisuddhasīlena bhavitabbaṃ. kiñca jhānādiguṇavisesayogena me sattānamupakārakaraṇasamatthatā, paññāpāramīādiparipūraṇañca jhānādayo guṇā ca sīlapārisuddhiṃ vinā na sambhavantīti sammadeva sīlaṃ sodhetabbaṃ.</p>

<p rend="bodytext">tathā ‘‘sambādho gharāvāso rajopatho’’tiādinā (dī॰ ni॰ 1.111; ma॰ ni॰ 1.291, 371; 2.10; 3.13, 218; saṃ॰ ni॰ 2.154; 5.1002; a॰ ni॰ 10.99; netti॰ 94) gharāvāse, ‘‘aṭṭhikaṅkalūpamā kāmā’’tiādinā (ma॰ ni॰ 1.234; 2.42; pāci॰ 417; cūḷani॰ 147) ‘‘mātāpi puttena vivadatī’’tiādinā (ma॰ ni॰ 1.168) ca kāmesu, ‘‘seyyathāpi puriso iṇaṃ ādāya kammante payojeyyā’’tiādinā (ma॰ ni॰ 1.426) kāmacchandādīsu ādīnavadassanapubbaṅgamā, vuttavipariyāyena ‘‘abbhokāso pabbajjā’’tiādinā (dī॰ ni॰ 1.191, 398; ma॰ ni॰ 1.291, 371; 2.10; 3.13, 218; saṃ॰ ni॰ 1.291; saṃ॰ ni॰ 5.1002; a॰ ni॰ 10.99; netti॰ 98) pabbajjādīsu ānisaṃsāpaṭisaṅkhāvasena <hi rend="bold">nekkhammapāramiyaṃ</hi> paccavekkhaṇā kātabbā. ayamettha saṅkhepo, vitthāro pana dukkhakkhandhaāsivisopamasuttādi (ma॰ ni॰ 1.163, 175; saṃ॰ ni॰ 4.238) vasena veditabbo.</p>

<p rend="bodytext">tathā ‘‘paññāya vinā dānādayo dhammā na visujjhanti, yathāsakaṃ byāpārasamatthā ca na hontī’’ti paññāya guṇā manasi kātabbā. yatheva hi jīvitena vinā sarīrayantaṃ na sobhati, na ca attano kiriyāsu paṭipattisamatthaṃ hoti. yathā ca cakkhādīni indriyāni viññāṇena vinā yathāsakaṃ visayesu kiccaṃ kātuṃ nappahonti, evaṃ saddhādīni indriyāni paññāya vinā sakakiccapaṭipattiyamasamatthānīti pariccāgādipaṭipattiyaṃ paññā padhānakāraṇaṃ. ummīlitapaññācakkhukā hi mahāsattā bodhisattā attano aṅgapaccaṅgānipi datvā anattukkaṃsakā, aparavambhakā ca honti, bhesajjarukkhā viya vikapparahitā kālattayepi somanassajātā. paññāvasena hi upāyakosallayogato pariccāgo parahitapavattiyā dānapāramibhāvaṃ upeti. attatthañhi dānaṃ muddhasadisaṃ [vuddhisadisaṃ (dī॰ ni॰ ṭī॰ 1.7)] hoti.</p>

<p rend="bodytext">tathā <pb ed="V" n="1.0233"/><pb ed="M" n="1.0266"/> paññāya abhāvena taṇhādisaṃkilesāviyogato sīlassa visuddhiyeva na sambhavati, kuto sabbaññuguṇādhiṭṭhānabhāvo. paññavā eva ca gharāvāse kāmaguṇesu saṃsāre ca ādīnavaṃ, pabbajjāya jhānasamāpattiyaṃ nibbāne ca ānisaṃsaṃ suṭṭhu sallakkhento pabbajitvā jhānasamāpattiyo nibbattetvā nibbānaninno, pare ca tattha patiṭṭhapeti.</p>

<p rend="bodytext">vīriyañca paññārahitaṃ yathicchitamatthaṃ na sādheti durārambhabhāvato. anārambhoyeva hi durārambhato seyyo, paññāsahitena pana vīriyena na kiñci duradhigamaṃ upāyapaṭipattito. tathā paññavā eva parāpakārādīnamadhivāsakajātiyo hoti, na duppañño. paññāvirahitassa ca parehi upanītā apakārā khantiyā paṭipakkhameva anubrūhenti. paññavato pana te khantisampattiyā anubrūhanavasena assā thirabhāvāya saṃvattanti. paññavā eva tīṇipi saccāni tesaṃ kāraṇāni paṭipakkhe ca yathābhūtaṃ jānitvā paresaṃ avisaṃvādako hoti. tathā paññābalena attānamupatthambhetvā dhitisampadāya sabbapāramīsu acalasamādānādhiṭṭhāno hoti. paññavā eva ca piyamajjhattaverivibhāgamakatvā sabbattha hitūpasaṃhārakusalo hoti. tathā paññāvasena lābhālābhādilokadhammasannipāte nibbikāratāya majjhatto hoti. evaṃ sabbāsaṃ pāramīnaṃ paññāva pārisuddhihetūti <hi rend="bold">paññāguṇā</hi> paccavekkhitabbā.</p>

<p rend="bodytext">apica paññāya vinā na dassanasampatti, antarena ca diṭṭhisampadaṃ na sīlasampadā, sīladiṭṭhisampadārahitassa ca na samādhisampadā, asamāhitena ca na sakkā attahitamattampi sādhetuṃ, pageva ukkaṃsagataṃ parahitanti. ‘‘nanu tayā parahitāya paṭipannena sakkaccaṃ paññāpārisuddhiyā āyogo karaṇīyo’’ti bodhisattena attā ovaditabbo. paññānubhāvena hi mahāsatto caturadhiṭṭhānādhiṭṭhito catūhi saṅgahavatthūhi lokaṃ anuggaṇhanto satte niyyānamagge avatāreti, indriyāni ca nesaṃ paripāceti. tathā paññābalena khandhāyatanādīsu pavicayabahulo pavattinivattiyo yāthāvato parijānanto dānādayo guṇavisese nibbedhabhāgiyabhāvaṃ nayanto bodhisattasikkhāya paripūrakārī hotīti evamādinā anekākāravokāre paññāguṇe vavatthapetvā paññāpāramī anubrūhetabbā.</p>

<p rend="bodytext">tathā <pb ed="M" n="1.0267"/> dissamānapārānipi lokiyāni kammāni nihīnavīriyena pāpuṇitumasakkuṇeyyāni, agaṇitakhedena pana āraddhavīriyena duradhigamaṃ nāma natthi. nihīnavīriyo hi ‘‘saṃsāramahoghato sabbasatte santāressāmī’’ti ārabhitumeva na sakkuṇoti. majjhimo pana ārabhitvāna <pb ed="V" n="1.0234"/> antarāvosānamāpajjati. ukkaṭṭhavīriyo pana attasukhanirapekkho ārabhitvā pāramadhigacchatīti vīriyasampatti paccavekkhitabbā.</p>

<p rend="bodytext">apica ‘‘yassa attano eva saṃsārapaṅkato samuddharaṇatthamārambho, tassāpi vīriyassa sithilabhāvena manorathānaṃ matthakappatti na sakkā sambhāvetuṃ, pageva sadevakassa lokassa samuddharaṇatthaṃ katābhinīhārenā’’ti ca ‘‘rāgādīnaṃ dosagaṇānaṃ mattamahānāgānamiva dunnivāraṇabhāvato, tannidānānañca kammasamādānānaṃ ukkhittāsikavadhakasadisabhāvato, tannimittānañca duggatīnaṃ sabbadā vivaṭamukhabhāvato, tattha niyojakānañca pāpamittānaṃ sadā sannihitabhāvato, tadovādakāritāya ca vasalassa puthujjanabhāvassa sati sambhave yuttaṃ sayameva saṃsāradukkhato nissaritu’’nti ca ‘‘micchāvitakkā vīriyānubhāvena dūrī bhavantī’’ti ca ‘‘yadi pana sambodhiṃ attādhīnena vīriyena sakkā samadhigantuṃ, kimettha dukkara’’nti ca evamādinā nayena <hi rend="bold">vīriyaguṇā</hi> paccavekkhitabbā.</p>

<p rend="bodytext">tathā ‘‘khanti nāmāyaṃ niravasesaguṇapaṭipakkhassa kodhassa vidhamanato guṇasampādane sādhūnaṃ appaṭihatamāyudhaṃ, parābhibhavane samatthānamalaṅkāro, samaṇabrāhmaṇānaṃ balasampadā, kodhaggivinayanā udakadhārā, kalyāṇakittisaddassa sañjātideso, pāpapuggalānaṃ vacīvisavūpasamakaro mantāgado, saṃvare ṭhitānaṃ paramā dhīrapakati, gambhīrāsayatāya sāgaro, dosamahāsāgarassa velā, apāyadvārassa pidhānakavāṭaṃ devabrahmalokānaṃ ārohaṇasopānaṃ, sabbaguṇānamadhivāsabhūmi, uttamā kāyavacīmanovisuddhī’’ti manasi kātabbaṃ. apica ‘‘ete sattā khantisampattiyā abhāvato idhaloke tapanti, paraloke ca tapanīyadhammānuyogato’’ti ca ‘‘yadipi parāpakāranimittaṃ dukkhaṃ uppajjati, tassa pana dukkhassa khettabhūto attabhāvo, bījabhūtañca kammaṃ mayāva abhisaṅkhata’’nti ca ‘‘tassa ca dukkhassa āṇaṇyakaraṇameta’’nti ca ‘‘apakārake asati kathaṃ mayhaṃ khantisampadā sambhavatī’’ti ca ‘‘yadipāyaṃ etarahi apakārako<pb ed="M" n="1.0268"/>, ayaṃ nāma pubbe anena mayhaṃ upakāro kato’’ti ca ‘‘apakāro eva vā khantinimittatāya upakāro’’ti ca ‘‘sabbepime sattā mayhaṃ puttasadisā, puttakatāparādhesu ca ko kujjhissatī’’ti ca ‘‘yena kodhabhūtāvesena ayaṃ mayhaṃ aparajjhati, svāyaṃ kodhabhūtāveso mayā vinetabbo’’ti ca ‘‘yena apakārena idaṃ mayhaṃ dukkhaṃ uppannaṃ, tassa ahampi nimitta’’nti ca ‘‘yehi dhammehi apakāro kato, yattha ca kato, sabbepi te tasmiṃyeva khaṇe niruddhā, kassidāni kena kopo kātabbo’’ti ca ‘‘anattatāya sabbadhammānaṃ ko kassa aparajjhatī’’ti ca paccavekkhantena khantisampadā brūhetabbā.</p>

<p rend="bodytext">yadi <pb ed="V" n="1.0235"/> panassa dīgharattaṃ paricayena parāpakāranimittako kodho cittaṃ pariyādāya tiṭṭheyya, tena iti paṭisañcikkhitabbaṃ ‘‘khanti nāmesā parāpakārassa paṭipakkhapaṭipattīnaṃ paccupakārakāraṇa’’nti ca ‘‘apakāro ca mayhaṃ dukkhuppādanena dukkhupanisāya saddhāya, sabbaloke anabhiratisaññāya ca paccayo’’ti ca ‘‘indriyapakatiresā, yadidaṃ iṭṭhāniṭṭhavisayasamāyogo, tattha aniṭṭhavisayasamāyogo mayhaṃ na siyāti taṃ kutettha labbhā’’ti ca ‘‘kodhavasiko satto kodhena ummatto vikkhittacitto, tattha kiṃ paccapakārenā’’ti ca ‘‘sabbepime sattā sammāsambuddhena orasaputtā viya paripālitā, tasmā na tattha mayā cittakopo kātabbo’’ti ca ‘‘aparādhake ca sati guṇe guṇavati mayā kopo na kātabbo’’ti ca ‘‘asati guṇe kassacipi guṇassābhāvato visesena karuṇāyitabbo’’ti ca ‘‘kopena mayhaṃ guṇayasā nihīyantī’’ti ca ‘‘kujjhanena mayhaṃ dubbaṇṇadukkhaseyyādayo sapattakantā āgacchantī’’ti ca ‘‘kodho ca nāmāyaṃ sabbadukkhāhitakārako sabbasukhahitavināsako balavā paccatthiko’’ti ca ‘‘sati ca khantiyā na koci paccatthiko’’ti ca ‘‘aparādhakena aparādhanimittaṃ yaṃ dukkhaṃ āyatiṃ laddhabbaṃ, sati ca khantiyā mayhaṃ tadabhāvo’’ti ca ‘‘cintentena, kujjhantena ca mayā paccatthikoyeva anuvattito’’ti ca ‘‘kodhe ca mayā khantiyā abhibhūte tassa dāsabhūto paccatthiko sammadeva abhibhūto’’ti ca ‘‘kodhanimittaṃ khantiguṇapariccāgo mayhaṃ na yutto’’ti ca ‘‘sati ca kodhe guṇavirodhapaccanīkadhamme kathaṃ me sīlādidhammā pāripūriṃ gaccheyyuṃ, asati ca tesu kathāhaṃ sattānaṃ upakārabahulo <pb ed="M" n="1.0269"/> paṭiññānurūpaṃ uttamaṃ sampattiṃ pāpuṇissāmī’’ti ca ‘‘khantiyā ca sati bahiddhā vikkhepābhāvato samāhitassa sabbe saṅkhārā aniccato dukkhato sabbe dhammā anattato nibbānaṃ asaṅkhatāmatasantapaṇītatādibhāvato nijjhānaṃ khamanti, ‘buddhadhammā ca acinteyyāparimeyyappabhavā’ti’’, tato ca ‘‘anulomikakhantiyaṃ ṭhito ‘kevalā ime attattaniyabhāvarahitā dhammamattā yathāsakaṃ paccayehi uppajjanti vinassanti, na kutoci āgacchanti, na kuhiñci gacchanti, na ca katthaci patiṭṭhitā, na cettha koci kassaci byāpāro’ti ahaṃkāramamaṃkārānadhiṭṭhānatā nijjhānaṃ khamati, yena bodhisatto bodhiyā niyato anāvattidhammo hotī’’ti evamādinā <hi rend="bold">khantipāramiyā</hi> paccavekkhaṇā veditabbā.</p>

<p rend="bodytext">tathā ‘‘saccena vinā sīlādīnamasambhavato, paṭiññānurūpapaṭipattiyā abhāvato, saccadhammātikkame ca sabbapāpadhammānaṃ samosaraṇabhāvato, asaccasandhassa appaccayikabhāvato, āyatiñca anādeyyavacanatāvahanato, sampannasaccassa sabbaguṇādhiṭṭhānabhāvato, saccādhiṭṭhānena sabbasambodhisambhārānaṃ pārisuddhipāripūrisamanvāyato, sabhāvadhammāvisaṃvādanena sabbabodhisambhārakiccakaraṇato<pb ed="V" n="1.0236"/>, bodhisattapaṭipattiyā ca parinipphattito’’tiādinā <hi rend="bold">saccapāramiyā</hi> sampattiyo paccavekkhitabbā.</p>

<p rend="bodytext">tathā ‘‘dānādīsu daḷhasamādānaṃ, tappaṭipakkhasannipāte ca nesaṃ acalādhiṭṭhānaṃ, tattha ca dhīravīrabhāvaṃ vinā na dānādisambhārā sambodhinimittā sambhavantī’’tiādinā <hi rend="bold">adhiṭṭhānaguṇā</hi> paccavekkhitabbā.</p>

<p rend="bodytext">tathā ‘‘attahitamatte avatiṭṭhantenāpi sattesu hitacittataṃ vinā na sakkā idhalokaparalokasampattiyo pāpuṇituṃ, pageva sabbasatte nibbānasampattiyaṃ patiṭṭhāpetukāmenā’’ti ca ‘‘pacchā sabbasattānaṃ lokuttarasampattimākaṅkhantena idāni lokiyasampattimākaṅkhā yuttarūpā’’ti ca ‘‘idāni āsayamattena paresaṃ hitasukhūpasaṃhāraṃ kātumasakkonto kadā payogena taṃ sādhayissāmī’’ti ca ‘‘idāni mayā hitasukhūpasaṃhārena saṃvaddhitā pacchā dhammasaṃvibhāgasahāyā mayhaṃ bhavissantī’’ti ca ‘‘etehi vinā na mayhaṃ bodhisambhārā sambhavanti, tasmā sabbabuddhaguṇavibhūtinipphattikāraṇattā mayhaṃ ete paramaṃ puññakkhettaṃ anuttaraṃ kusalāyatanaṃ uttamaṃ <pb ed="M" n="1.0270"/> gāravaṭṭhāna’’nti ca ‘‘savisesaṃ sabbesupi sattesu hitajjhāsayatā paccupaṭṭhapetabbā, kiñca karuṇādhiṭṭhānatopi sabbasattesu mettā anubrūhetabbā. vimariyādīkatena hi cetasā sattesu hitasukhūpasaṃhāraniratassa tesaṃ ahitadukkhāpanayanakāmatā balavatī uppajjati daḷhamūlā, karuṇā ca sabbesaṃ buddhakārakadhammānaṃ ādi caraṇaṃ patiṭṭhā mūlaṃ mukhaṃ pamukha’’nti evamādinā <hi rend="bold">mettāguṇā</hi> paccavekkhitabbā.</p>

<p rend="bodytext">tathā ‘‘upekkhāya abhāve sattehi katā vippakārā cittassa vikāraṃ uppādeyyuṃ, sati ca cittavikāre dānādisambhārānaṃ sambhavo eva natthī’’ti ca ‘‘mettāsinehena sinehite citte upekkhāya vinā sambhārānaṃ pārisuddhi na hotī’’ti ca ‘‘anupekkhako saṅkhāresu puññasambhāraṃ, tabbipākañca sattahitatthaṃ pariṇāmetuṃ na sakkotī’’ti ca upekkhāya abhāve deyyadhammapaṭiggāhakānaṃ vibhāgamakatvā pariccajituṃ na sakkotī’’ti ca ‘‘upekkhārahitena jīvitaparikkhārānaṃ, jīvitassa vā antarāyaṃ amanasikaritvā sīlavisodhanaṃ kātuṃ na sakkā’’ti ca tathā ‘‘upekkhāvasena aratiratisahasseva nekkhammabalasiddhito, upapattito ikkhanavaseneva sabbasambhārakiccanipphattito, accāraddhavīriyassa anupekkhane padhānakiccākaraṇato, upekkhato eva titikkhānijjhānasambhavato, upekkhāvasena sattasaṅkhārānaṃ avisaṃvādanato, lokadhammānaṃ ajjhupekkhanena samādinnadhammesu acalādhiṭṭhānasiddhito, parāpakārādīsu <pb ed="V" n="1.0237"/> anābhogavaseneva mettāvihāranipphattitoti sabbasambodhisambhārānaṃ samādānādhiṭṭhānapāripūrinipphattiyo upekkhānubhāvena sampajjantī’’ti evamādinā nayena <hi rend="bold">upekkhāpāramī</hi> paccavekkhitabbā. evaṃ apariccāgapariccāgādīsu yathākkamaṃ ādīnavānisaṃsapaccavekkhaṇā dānādipāramīnaṃ paccayoti daṭṭhabbaṃ.</p>

<p rend="bodytext">tathā saparikkhārā pañcadasa caraṇadhammā pañca ca abhiññāyo. tattha <hi rend="bold">caraṇadhammā</hi> nāma sīlasaṃvaro, indriyesu guttadvāratā, bhojane mattaññutā jāgariyānuyogo, satta saddhammā, cattāri jhānāni ca. tesu <hi rend="bold">sīlādīnaṃ</hi> catunnaṃ terasapi dhutaṅgadhammā, appicchatādayo ca parikkhārā. saddhammesu <hi rend="bold">saddhāya</hi> buddhadhammasaṅghasīlacāgadevatupasamānussati lūkhapuggalaparivajjanā, siniddhapuggalasevanā, sampasādanīyadhammapaccavekkhaṇā, tadadhimuttatā ca parikkhārā. hirottappānaṃ akusalādīnavapaccavekkhaṇā, apāyādīnavapaccavekkhaṇā<pb ed="M" n="1.0271"/>, kusaladhammūpatthambhabhāvapaccavekkhaṇā, hirottapparahitapuggalaparivajjanā, hirottappasampannapuggalasevanā, tadadhimuttatā ca. <hi rend="bold">bāhusaccassa</hi> pubbayogo, paripucchakabhāvo, saddhammābhiyogo, anavajjavijjāṭṭhānādiparicayo, paripakkindriyatā, kilesadūrībhāvo, appassutapuggalaparivajjanā bahussutapuggalasevanā, tadadhimuttatā ca. <hi rend="bold">vīriyassa</hi> apāyabhayapaccavekkhaṇā, gamanavīthipaccavekkhaṇā, dhammamahattapaccavekkhaṇā, thinamiddhavinodanā, kusītapuggalaparivajjanā, āraddhavīriyapuggalasevanā, sammappadhānapaccavekkhaṇā, tadadhimuttatā ca. <hi rend="bold">satiyā</hi> satisampajaññaṃ, muṭṭhassatipuggalaparivajjanā upaṭṭhitassatipuggalasevanā, tadadhimuttatā ca. paññāya paripucchakabhāvo, vatthuvisadakiriyā, indriyasamattapaṭipādanā, duppaññapuggalaparivajjanā, paññavantapuggalasevanā, gambhīrañāṇacariyasuttantapaccavekkhaṇā, dhammamahattapaccavekkhaṇā, tadadhimuttatā ca. <hi rend="bold">catunnaṃ jhānānaṃ</hi> sīlādicatukkaṃ, aṭṭhatiṃsāya ārammaṇesu pubbabhāgabhāvanā, āvajjanādivasībhāvakaraṇañca parikkhārā.</p>

<p rend="bodytext">tattha sīlādīhi payogasuddhiyā sattānaṃ abhayadāne, āsayasuddhiyā āmisadāne, ubhayasuddhiyā dhammadāne samatthohotītiādinā caraṇādīnaṃ dānādisambhārapaccayatā yathārahaṃ niddhāretabbā. ativitthārabhayena pana mayaṃ na vitthārayimha. tathā sampatticakkādayopi dānādīnaṃ paccayoti veditabbā.</p>

<p rend="bodytext"><hi rend="bold">ko saṃkileso</hi>ti ettha –</p>

<p rend="gatha1">taṇhādīhi <pb ed="V" n="1.0238"/> parāmaṭṭha-bhāvo tāsaṃ kilissanaṃ.</p>

<p rend="gathalast">sāmaññato visesena, yathārahaṃ vikappatā..</p>

<p rend="bodytext">avisesena hi taṇhādīhi parāmaṭṭhabhāvo pāramīnaṃ saṃkileso. visesena pana deyyadhammapaṭiggāhakavikappā dānapāramiyā saṃkileso. sattakālavikappā sīlapāramiyā. kāmabhavatadupasamesu abhiratianabhirativikappā nekkhammapāramiyā. ‘‘ahaṃ mamā’’ti vikappā paññāpāramiyā. līnuddhaccavikappā vīriyapāramiyā. attaparavikappā khantipāramiyā. adiṭṭhādīsu diṭṭhādivikappā saccapāramiyā. bodhisambhāratabbipakkhesu dosaguṇavikappā adhiṭṭhānapāramiyā. hitāhitavikappā mettāpāramiyā. iṭṭhāniṭṭhavikappā upekkhāpāramiyā saṃkilesoti veditabbo.</p>

<p rend="bodytext"><hi rend="bold">kiṃ</hi> <pb ed="M" n="1.0272"/> <hi rend="bold">vodāna</hi>nti –</p>

<p rend="gatha1">taṇhādīhi aghātatā, rahitatā vikappānaṃ.</p>

<p rend="gathalast">vodānanti vijāniyā, sabbāsameva tāsampi..</p>

<p rend="bodytext">anupaghātā hi taṇhā māna diṭṭhi kodhu panāha makkha palāsa issāmacchariya māyā sāṭheyya thambha sārambha mada pamādādīhi kilesehi deyyapaṭiggāhakavikappādirahitā ca dānādipāramiyo parisuddhā pabhassarā bhavantīti.</p>

<p rend="bodytext"><hi rend="bold">ko paṭipakkho</hi>ti –</p>

<p rend="gatha1">akusalā kilesā ca, paṭipakkhā abhedato.</p>

<p rend="gathalast">bhedato pana pubbepi, vuttā macchariyādayo..</p>

<p rend="bodytext">avisesena hi sabbepi akusalā dhammā, sabbepi kilesā ca etāsaṃ paṭipakkhā. visesena pana pubbe vuttā macchariyādayoti veditabbā. apica deyyapaṭiggāhakadānaphalesu alobhādosāmohaguṇayogato lobhadosamohapaṭipakkhaṃ dānaṃ, kāyādidosattayavaṅkāpagamato lobhādipaṭipakkhaṃ sīlaṃ, kāmasukhaparūpaghātaattakilamathaparivajjanato dosattayapaṭipakkhaṃ nekkhammaṃ, lobhādīnaṃ andhīkaraṇato, ñāṇassa ca anandhīkaraṇato lobhādipaṭipakkhā paññā, alīnānuddhatañāyārambhavasena <pb ed="V" n="1.0239"/> lobhādipaṭipakkhaṃ vīriyaṃ, iṭṭhāniṭṭhasuññatānaṃ khamanato lobhādipaṭipakkhā khanti, satipi paresaṃ upakāre, apakāre ca yathābhūtappavattiyā lobhādipaṭipakkhaṃ saccaṃ, lokadhamme abhibhuyya yathāsamādinnesu sambhāresu acalanato lobhādipaṭipakkhaṃ adhiṭṭhānaṃ, nīvaraṇavivekato lobhādipaṭipakkhā mettā, iṭṭhāniṭṭhesu anunayapaṭighaviddhaṃsanato, samappavattito ca lobhādipaṭipakkhā upekkhāti daṭṭhabbaṃ.</p>

<p rend="bodytext"><hi rend="bold">kā paṭipattī</hi>ti –</p>

<p rend="gatha1">dānākārādayo eva, uppāditā anekadhā.</p>

<p rend="gathalast">paṭipattīti viññeyyā, pāramīpūraṇakkame..</p>

<p rend="bodytext">dānapāramiyā hi tāva sukhūpakaraṇasarīrajīvitapariccāgena, bhayāpanayanena, dhammopadesena ca bahudhā sattānaṃ anuggahakaraṇaṃ paṭipatti. tattha <pb ed="M" n="1.0273"/> āmisadānaṃ abhayadānaṃ dhammadānanti dātabbavatthuvasena tividhaṃ dānaṃ. tesu bodhisattassa dātabbavatthu ajjhattikaṃ, bāhiranti duvidhaṃ. tattha <hi rend="bold">bāhiraṃ</hi> annaṃ pānaṃ vatthaṃ yānaṃ mālā gandhaṃ vilepanaṃ seyyā āvasathaṃ padīpeyyanti dasavidhaṃ. annādīnaṃ khādanīyabhojanīyādivibhāgena anekavidhañca. tathā rūpārammaṇaṃ yāva dhammārammaṇanti ārammaṇato chabbidhaṃ. rūpārammaṇādīnañca nīlādivibhāgena anekavidhaṃ. tathā maṇikanakarajatamuttāpavāḷādikhettavatthuārāmādi dāsīdāsagomahiṃsādinānāvidhavatthūpakaraṇavasena anekavidhaṃ.</p>

<p rend="bodytext">tattha mahāpuriso bāhiraṃ vatthuṃ dento ‘‘yo yena atthiko, taṃ tasseva deti. dento ca tassa atthiko’’ti sayameva jānanto ayācitopi deti, pageva yācito. muttacāgo deti, no amuttacāgo. pariyattaṃ deti, no apariyattaṃ. sati deyyadhamme paccupakārasannissito na deti, asati deyyadhamme, pariyatte ca saṃvibhāgārahaṃ vibhajati. na ca deti parūpaghātāvahaṃ satthavisamajjādikaṃ, nāpi kīḷanakaṃ, yaṃ anatthupasaṃhitaṃ, pamādāvahañca, na ca gilānassa yācakassa pānabhojanādiasappāyaṃ, pamāṇarahitaṃ vā deti, pamāṇayuttaṃ pana sappāyameva deti.</p>

<p rend="bodytext">tathā yācito gahaṭṭhānaṃ gahaṭṭhānucchavikaṃ deti, pabbajitānaṃ pabbajitānucchavikaṃ deti. mātāpitaro ñātisālohitā mittāmaccā puttadāradāsakammakarāti etesu kassaci pīḷaṃ ajanento deti, na ca uḷāraṃ deyyadhammaṃ paṭijānitvā lūkhaṃ deti, na ca lābhasakkārasilokasannissito <pb ed="V" n="1.0240"/> deti, na ca paccupakārasannissito deti, na ca phalapāṭikaṅkhī deti aññatra sammāsambodhiyā, na ca yācito, deyyadhammaṃ vā jigucchanto deti, na ca asaññatānaṃ yācakānaṃ akkosakaparibhāsakānampi apaviddhā dānaṃ deti, aññadatthu pasannacitto anukampanto sakkaccameva deti, na ca kotūhalamaṅgaliko hutvā deti, kammaphalameva pana saddahanto deti, nāpi yācake payirupāsanādīhi saṃkilametvā deti, aparikilamento eva pana deti, na ca paresaṃ vañcanādhippāyo, bhedādhippāyo vā dānaṃ deti, asaṃkiliṭṭhacittova deti, nāpi pharusavāco bhākuṭikamukho dānaṃ deti, piyavādī ca pana pubbabhāsī mihitasitavacano hutvā deti, yasmiṃ ce deyyadhamme uḷāramanuññatāya vā ciraparicayena <pb ed="M" n="1.0274"/> vā gedhasabhāvatāya vā lobhadhammo adhimatto hoti, jānanto bodhisatto taṃ khippameva paṭivinodayitvā yācake pariyesetvāpi deti, yañca deyyavatthu parittaṃ, yācakopi paccupaṭṭhito, taṃ acintetvā api attānaṃ dhāvitvā dento yācakaṃ sammāneti yathā taṃ akittipaṇḍito, na ca mahāpuriso attano puttadāradāsakammakaraporise yācito te asaññāpite domanassappatte yācakānaṃ deti, sammadeva pana saññāpite somanassappatte deti, dento ca yakkharakkhasapisācādīnaṃ vā manussānaṃ vā kurūrakammantānaṃ jānanto na deti, tathā rajjampi tādisānaṃ na deti, ye lokassa ahitāya dukkhāya anatthāya paṭipajjanti, ye pana dhammikā dhammena lokaṃ pālenti, tesaṃ rajjadānaṃ deti. evaṃ tāva bāhiradāne paṭipatti veditabbā.</p>

<p rend="bodytext"><hi rend="bold">ajjhattikadāna</hi>mpi dvīhākārehi veditabbaṃ. kathaṃ? yathā nāma koci puriso ghāsacchādanahetu attānaṃ parassa nissajjati, vidheyyabhāvaṃ upagacchati dāsabyaṃ, evameva mahāpuriso sambodhihetu nirāmisacitto sattānaṃ anuttaraṃ hitasukhaṃ icchanto attano dānapāramiṃ paripūretukāmo attānaṃ parassa nissajjati, vidheyyabhāvaṃ upagacchati yathākāmakaraṇīyataṃ, karacaraṇanayanādiaṅgapaccaṅgaṃ tena tena atthikānaṃ akampito alīno anuppadeti, na tattha sajjati, na saṅkocaṃ āpajjati yathā taṃ bāhiravatthusmiṃ. tathā hi mahāpuriso dvīhākārehi bāhiravatthuṃ pariccajati yathāsukhaṃ paribhogāya vā yācakānaṃ, tesaṃ manorathaṃ pūrento attano vasībhāvāya vā. tattha sabbena sabbaṃ muttacāgo evamāha ‘‘nissaṅgabhāvenāhaṃ sambodhiṃ pāpuṇissāmī’’ti, evaṃ ajjhattikavatthusmimpi veditabbaṃ.</p>

<p rend="bodytext">tattha yaṃ ajjhattikavatthu diyyamānaṃ yācakassa ekanteneva hitāya saṃvattati, taṃ deti, na itaraṃ. na ca mahāpuriso mārassa, mārakāyikānaṃ vā devatānaṃ vihiṃsādhippāyānaṃ attano attabhāvaṃ<pb ed="V" n="1.0241"/>, aṅgapaccaṅgāni vā jānamāno deti ‘‘mā tesaṃ anattho ahosī’’ti. yathā ca mārakāyikānaṃ, evaṃ tehi anvāviṭṭhānampi na deti, nāpi ummattakānaṃ, itaresaṃ pana yāciyamāno samanantarameva deti tādisāya yācanāya dullabhabhāvato, tādisassa ca dānassa dukkarabhāvato.</p>

<p rend="bodytext"><hi rend="bold">abhayadānaṃ</hi> <pb ed="M" n="1.0275"/> pana rājato corato aggito udakato verīpuggalato sīhabyagghādivāḷamigato nāgayakkharakkhasapisācādito sattānaṃ bhaye paccupaṭṭhite tato parittāṇabhāvena dātabbaṃ.</p>

<p rend="bodytext"><hi rend="bold">dhammadānaṃ</hi> pana asaṃkiliṭṭhacittassa aviparītadhammadesanā. opāyiko hi tassa upadeso diṭṭhadhammikasamparāyikaparamatthavasena, yena sāsane anotiṇṇānaṃ avatāraṇaṃ otiṇṇānaṃ paripācanaṃ. tatthāyaṃ nayo – saṅkhepato tāva dānakathā sīlakathā saggakathā kāmānaṃ ādīnavo saṃkileso okāro ca nekkhamme ānisaṃso. vitthārato pana sāvakabodhiyaṃ adhimuttacittānaṃ saraṇagamanaṃ, sīlasaṃvaro, indriyesu guttadvāratā, bhojane mattaññutā, jāgariyānuyogo, satta saddhammā, aṭṭhatiṃsāya ārammaṇesu kammakaraṇavasena samathānuyogo, rūpamukhādīsu vipassanābhinivesesu yathārahaṃ abhinivesanamukhena vipassanānuyogo, tathā visuddhipaṭipadāya sammattagahaṇaṃ, tisso vijjā, cha abhiññā, catasso paṭisambhidā, sāvakabodhīti etesaṃ guṇasaṃkittanavasena yathārahaṃ tattha tattha patiṭṭhāpanā, pariyodapanā ca. tathā paccekabodhiyaṃ, sammāsambodhiyañca adhimuttacittānaṃ yathārahaṃ dānādipāramīnaṃ sabhāvasarasalakkhaṇādisaṃkittanamukhena tīsupi avatthābhedesu tesaṃ buddhānaṃ mahānubhāvatāvibhāvanena yānadvaye patiṭṭhāpanā, pariyodapanā ca. evaṃ mahāpuriso sattānaṃ dhammadānaṃ deti.</p>

<p rend="bodytext">tathā mahāpuriso āmisadānaṃ dento ‘‘imināhaṃ dānena sattānaṃ āyuvaṇṇasukhabalapaṭibhānādisampattiñca ramaṇīyaṃ aggaphalasampattiñca nipphādeyya’’nti <hi rend="bold">annaṃ</hi> deti, tathā sattānaṃ kāmakilesapipāsavūpasamāya <hi rend="bold">pānaṃ</hi> deti, tathā suvaṇṇavaṇṇatāya, hirottappālaṅkārassa ca nipphattiyā <hi rend="bold">vatthāni</hi> deti, tathā iddhividhassa ceva nibbānasukhassa ca nipphattiyā <hi rend="bold">yānaṃ</hi> deti, tathā sīlagandhanipphattiyā <hi rend="bold">gandhaṃ</hi> deti, tathā buddhaguṇasobhānipphattiyā <hi rend="bold">mālāvilepanaṃ</hi> deti, tathā bodhimaṇḍāsananipphattiyā <hi rend="bold">āsanaṃ</hi> deti, tathāgataseyyanipphattiyā <hi rend="bold">seyyaṃ</hi> deti, saraṇabhāvanipphattiyā <hi rend="bold">āvasathaṃ</hi> deti, pañcacakkhupaṭilābhāya <hi rend="bold">padīpeyyaṃ</hi> deti.</p>

<p rend="bodytext">byāmappabhānipphattiyā <pb ed="V" n="1.0242"/> <hi rend="bold">rūpadānaṃ</hi> deti, brahmassaranipphattiyā <hi rend="bold">saddadānaṃ</hi> deti, sabbalokassa piyabhāvāya <hi rend="bold">rasadānaṃ</hi> deti, buddhasukhumālabhāvāya <hi rend="bold">phoṭṭhabbadānaṃ</hi> <pb ed="M" n="1.0276"/> deti, ajarāmaraṇabhāvāya bhesajjadānaṃ deti, kilesadāsabyavimocanatthaṃ dāsānaṃ bhujissatādānaṃ deti, saddhammābhiratiyā anavajjakhiḍḍāratihetudānaṃ deti, sabbepi satte ariyāya jātiyā attano puttabhāvūpanayanāya puttadānaṃ deti, sakalassāpi lokassa patibhāvūpagamanāya dāradānaṃ deti, subhalakkhaṇasampattiyā suvaṇṇamaṇimuttāpavāḷādidānaṃ, anubyañjanasampattiyā nānāvidhavibhūsanadānaṃ, saddhammakosādhigamāya vittakosadānaṃ, dhammarājabhāvāya rajjadānaṃ, dānādisampattiyā ārāmuyyānādivanadānaṃ, cakkaṅkitehi pādehi bodhimaṇḍūpasaṅkamanāya caraṇadānaṃ, caturoghanittharaṇe sattānaṃ saddhammahatthadānatthaṃ hatthadānaṃ, saddhindriyādipaṭilābhāya kaṇṇanāsādidānaṃ, samantacakkhupaṭilābhāya cakkhudānaṃ, ‘‘dassanasavanānussaraṇapāricariyādīsu sabbakālaṃ sabbasattānaṃ hitasukhāvaho sabbalokena ca upajīvitabbo me kāyo bhaveyyā’’ti maṃsalohitādidānaṃ. ‘‘sabbalokuttamo bhaveyya’’nti uttamaṅgadānaṃ deti.</p>

<p rend="bodytext">evaṃ dadanto ca na anesanāya deti, na paropaghātena, na bhayena, na lajjāya, na dakkhiṇeyyarosanena, na paṇīte sati lūkhaṃ, na attukkaṃsanena, na paravambhanena, na phalābhikaṅkhāya, na yācakajigucchāya, na acittīkārena, atha kho sakkaccaṃ deti, sahatthena deti, kālena deti, cittiṃ katvā deti, avibhāgena deti, tīsu kālesu somanassiko deti, tato eva ca datvā na pacchānutāpī hoti, na paṭiggāhakavasena mānāvamānaṃ karoti, paṭiggāhakānaṃ piyasamudācāro hoti vadaññū yācayogo saparivāradāyako. annadānañhi dento ‘‘taṃ saparivāraṃ katvā dassāmī’’ti vatthādīhi saddhiṃ deti, tathā vatthadānaṃ dento ‘‘taṃ saparivāraṃ katvā dassāmī’’ti annādīhi saddhiṃ deti. pānadānādīsupi eseva nayo, tathā rūpadānaṃ dento itarārammaṇānipi tassa parivāraṃ katvā deti, evaṃ sesesupi.</p>

<p rend="bodytext">tattha rūpadānaṃ nāma nīlapītalohitodātādivaṇṇādīsu pupphavatthadhātūsu aññataraṃ labhitvā rūpavasena ābhujitvā ‘‘rūpadānaṃ dassāmi, rūpadānaṃ mayha’’nti cintetvā tādise dakkhiṇeyye dānaṃ patiṭṭhāpeti, etaṃ <hi rend="bold">rūpadānaṃ</hi> nāma.</p>

<p rend="bodytext">saddadānaṃ <pb ed="M" n="1.0277"/> pana bherīsaddādivasena veditabbaṃ. tattha saddaṃ kandamūlāni viya uppāṭetvā, nīluppalahatthakaṃ viya ca hatthe ṭhapetvā dātuṃ na sakkoti, savatthukaṃ pana katvā dadanto saddadānaṃ deti nāma, tasmā yadā ‘‘saddadānaṃ dassāmī’’ti bherīmudiṅgādīsu aññatarena tūriyena tiṇṇaṃ <pb ed="V" n="1.0243"/> ratanānaṃ upahāraṃ karoti, kāreti ca, ‘‘saddadānaṃ dassāmi, saddadānaṃ me’’ti bherīādīni ṭhapāpeti, dhammakathikānaṃ pana saddabhesajjaṃ, telaphāṇitādīni ca deti, dhammassavanaṃ ghoseti, sarabhaññaṃ bhaṇati, dhammakathaṃ katheti, upanisinnakathaṃ, anumodanakathañca karoti, kāreti ca, tadā <hi rend="bold">saddadānaṃ</hi> nāma hoti.</p>

<p rend="bodytext">tathā mūlagandhādīsu aññataraṃ rajanīyaṃ gandhavatthuṃ, pisitameva vā gandhaṃ yaṃ kiñci labhitvā gandhavasena ābhujitvā ‘‘gandhadānaṃ dassāmi, gandhadānaṃ mayha’’nti buddharatanādīnaṃ pūjaṃ karoti, kāreti ca, gandhapūjanatthāya agarucandanādike gandhavatthuke pariccajati, idaṃ <hi rend="bold">gandhadānaṃ.</hi></p>

<p rend="bodytext">tathā mūlarasādīsu yaṃ kiñci rajanīyaṃ rasavatthuṃ labhitvā rasavasena ābhujitvā ‘‘rasadānaṃ dassāmi, rasadānaṃ mayha’’nti dakkhiṇeyyānaṃ deti, rasavatthumeva vā aññaṃ gavādikaṃ pariccajati, idaṃ <hi rend="bold">rasadānaṃ.</hi></p>

<p rend="bodytext">tathā phoṭṭhabbadānaṃ mañcapīṭhādivasena, attharaṇapāvuraṇādivasena ca veditabbaṃ. yadā hi mañcapīṭhabhisibibbohanādikaṃ, nivāsanapārupanādikaṃ vā sukhasamphassaṃ rajanīyaṃ anavajjaṃ phoṭṭhabbavatthuṃ labhitvā phoṭṭhabbavasena ābhujitvā ‘‘phoṭṭhabbadānaṃ dassāmi, phoṭṭhabbadānaṃ mayha’’nti dakkhiṇeyyānaṃ deti. yathāvuttaṃ phoṭṭhabbavatthuṃ labhitvā pariccajati, etaṃ <hi rend="bold">phoṭṭhabbadānaṃ.</hi></p>

<p rend="bodytext">dhammadānaṃ pana dhammārammaṇassa adhippetattā ojāpānajīvitavasena veditabbaṃ. ojādīsu hi aññataraṃ rajanīyaṃ dhammavatthuṃ labhitvā dhammārammaṇavasena ābhujitvā ‘‘dhammadānaṃ dassāmi, dhammadānaṃ mayha’’nti sappinavanītādi <hi rend="bold">ojadānaṃ</hi> deti, ambapānādiaṭṭhavidhaṃ <hi rend="bold">pānadānaṃ</hi> deti, <hi rend="bold">jīvitadāna</hi>nti ābhujitvā salākabhattapakkhikabhattādīni deti. aphāsukabhāvena abhibhūtānaṃ byādhikānaṃ vejjaṃ paṭṭhapeti, jālaṃ phālāpeti, kumīnaṃ viddhaṃsāpeti, sakuṇapañjaraṃ viddhaṃsāpeti, bandhanena baddhānaṃ sattānaṃ bandhanamokkhaṃ kāreti, māghātabheriṃ carāpeti, aññānipi sattānaṃ jīvitaparittāṇatthaṃ evarūpāni kammāni karoti, kārāpeti ca, idaṃ <hi rend="bold">dhammadānaṃ</hi> nāma.</p>

<p rend="bodytext">sabbampetaṃ <pb ed="M" n="1.0278"/> yathāvuttadānasampadaṃ sakalalokahitasukhāya pariṇāmeti attano ca akuppāya vimuttiyā aparikkhayassa chandassa aparikkhayassa vīriyassa aparikkhayassa samādhissa aparikkhayassa paṭibhānassa aparikkhayassa jhānassa aparikkhayāya sammāsambodhiyā pariṇāmeti<pb ed="V" n="1.0244"/>, imañca dānapāramiṃ paṭipajjantena mahāsattena jīvite aniccasaññā paccupaṭṭhapetabbā. tathā bhogesu, bahusādhāraṇatā ca nesaṃ manasi kātabbā, sattesu ca mahākaruṇā satataṃ samitaṃ paccupaṭṭhapetabbā. evañhi bhogehi gahetabbasāraṃ gaṇhanto ādittato viya agārato sabbaṃ sāpateyyaṃ, attānañca bahi nīharanto na kiñci seseti, na katthaci vibhāgaṃ karoti, aññadatthu nirapekkho nissajjati eva. ayaṃ tāva <hi rend="bold">dānapāramiyā</hi> paṭipattikkamo.</p>

<p rend="bodytext"><hi rend="bold">sīlapāramiyā</hi> pana ayaṃ paṭipattikkamo – yasmā sabbaññusīlālaṅkārehi satte alaṅkaritukāmena mahāpurisena ādito attano eva tāva sīlaṃ visodhetabbaṃ. tattha catūhākārehi sīlaṃ visujjhati ajjhāsayavisuddhito, samādānato, avītikkamanato, sati vītikkame puna pākaṭīkaraṇato ca. visuddhāsayatāya hi ekacco attādhipati hutvā pāpajigucchanasabhāvo ajjhattaṃ hiridhammaṃ paccupaṭṭhapetvā suparisuddhasamācāro hoti, tathā parato samādāne sati ekacco lokādhipati hutvā pāpato uttasanto ottappadhammaṃ paccupaṭṭhapetvā suparisuddhasamācāro hoti, iti ubhayathāpi ete avītikkamanato sīle patiṭṭhahanti. atha ca pana kadāci satisammosena sīlassa khaṇḍādibhāvo siyā, tāyayeva yathāvuttāya hirottappasampattiyā khippameva naṃ vuṭṭhānādinā paṭipākatikaṃ karontīti.</p>

<p rend="bodytext">tayidaṃ sīlaṃ vārittaṃ cārittanti duvidhaṃ. tatthāyaṃ bodhisattassa vārittasīle paṭipattikkamo – tena sabbasattesu tathā dayāpannacittena bhavitabbaṃ, yathā supinantenapi na āghāto uppajjeyya, parūpakaraṇaviratatāya parasantako alagaddo viya na parāmasitabbo. sace pabbajito hoti, abrahmacariyatopi ārācārī hoti sattavidhamethunasaṃyogavirato, pageva paradāragamanato. gahaṭṭho samāno paresaṃ dāresu sadā pāpakaṃ cittampi na uppādeti. kathento saccaṃ hitaṃ piyaṃ parimitameva ca kālena dhammiṃ kathaṃ bhāsitā hoti. sabbattha anabhijjhālu<pb ed="M" n="1.0279"/>, abyāpannacitto, aviparītadassano kammassakatāñāṇena ca samannāgato. samaggatesu sammāpaṭipannesu niviṭṭhasaddho hoti niviṭṭhapemoti.</p>

<p rend="bodytext">iti caturāpāyavaṭṭadukkhānaṃ pathabhūtehi akusalakammapathehi, akusaladhammehi ca oramitvā saggamokkhānaṃ pathabhūtesu kusalakammapathesu, kusaladhammesu ca patiṭṭhitassa mahāpurisassa parisuddhāsayapayogato yathābhipatthitā sattānaṃ hitasukhūpasañhitā manorathā sīghaṃ sīghaṃ abhinipphajjanti, pāramiyo paripūrenti. evaṃbhūto hi ayaṃ. tattha hiṃsānivattiyā sabbasattānaṃ <pb ed="V" n="1.0245"/> abhayadānaṃ deti, appakasireneva mettābhāvanaṃ sampādeti, ekādasa mettānisaṃse adhigacchati, appābādho hoti appātaṅko, dīghāyuko sukhabahulo, lakkhaṇavisese pāpuṇāti, dosavāsanañca samucchindati. tathā adinnādānanivattiyā corādīhi asādhāraṇe bhoge adhigacchati, parehi anāsaṅkanīyo, piyo, manāpo, vissāsanīyo, bhavasampattīsu alaggacitto pariccāgasīlo, lobhavāsanañca samucchindati. abrahmacariyanivattiyā alobho hoti santakāyacitto, sattānaṃ piyo hoti manāpo aparisaṅkanīyo, kalyāṇo cassa kittisaddo abbhuggacchati, alaggacitto hoti mātugāmesu aluddhāsayo, nekkhammabahulo, lakkhaṇavisese adhigacchati, lobhavāsanañca samucchindati.</p>

<p rend="bodytext">musāvādanivattiyā sattānaṃ pamāṇabhūto hoti paccayiko theto ādeyyavacano devatānaṃ piyo manāpo surabhigandhamukho asaddhammārakkhitakāyavacīsamācāro, lakkhaṇavisese adhigacchati, kilesavāsanañca samucchindati. pesuññanivattiyā parūpakkamehi abhejjakāyo hoti abhejjaparivāro, saddhamme ca abhejjanakasaddho, daḷhamitto bhavantaraparicitānampi sattānaṃ ekantapiyo, asaṃkilesabahulo. pharusavācānivattiyā sattānaṃ piyo hoti manāpo sukhasīlo madhuravacano sambhāvanīyo, aṭṭhaṅgasamannāgato cassa saro nibbattati. samphappalāpanivattiyā sattānaṃ piyo hoti manāpo, garubhāvanīyo ca, ādeyyavacano parimitālāpo, mahesakkho ca hoti <pb ed="M" n="1.0280"/> mahānubhāvo, ṭhānuppattikena paṭibhānena pañhābyākaraṇakusalo, buddhabhūmiyañca ekāya eva vācāya anekabhāsānaṃ sattānaṃ anekesaṃ pañhānaṃ byākaraṇasamattho hoti.</p>

<p rend="bodytext">anabhijjhālutāya akicchalābhī hoti, uḷāresu ca bhogesu ruciṃ paṭilabhati, khattiyamahāsālādīnaṃ sammato hoti, paccatthikehi anabhibhavanīyo, indriyavekallaṃ na pāpuṇāti, appaṭipuggalo ca hoti. abyāpādena piyadassano hoti sattānaṃ sambhāvanīyo, parahitābhinanditāya ca satte appakasireneva pasādeti, alūkhasabhāvo ca hoti mettāvihārī, mahesakkho ca hoti mahānubhāvo. micchādassanābhāvena kalyāṇe sahāye paṭilabhati, sīsacchedaṃ pāpuṇantopi pāpakammaṃ na karoti, kammassakatādassanato akotūhalamaṅgaliko ca hoti, saddhamme cassa saddhā patiṭṭhitā hoti mūlajātā, saddahati ca tathāgatānaṃ bodhiṃ, samayantaresu nābhiramati ukkāraṭṭhāne rājahaṃso viya, lakkhaṇattayavijānane kusalo hoti, ante ca anāvaraṇañāṇalābhī, yāva ca bodhiṃ na pāpuṇāti, tāva tasmiṃ tasmiṃ sattanikāye ukkaṭṭhukkaṭṭho hoti, uḷāruḷārasampattiyo pāpuṇāti.</p>

<p rend="bodytext">‘‘iti <pb ed="V" n="1.0246"/> hidaṃ sīlaṃ nāma sabbasampattīnaṃ adhiṭṭhānaṃ, sabbabuddhaguṇānaṃ pabhavabhūmi, sabbabuddhakārakadhammānaṃ ādi caraṇaṃ kāraṇaṃ mukhaṃ pamukha’’nti bahumānaṃ uppādetvā kāyavacīsaṃyame, indriyadamane, ājīvapārisuddhiyaṃ, paccayaparibhoge ca satisampajaññabalena appamatto hoti, lābhasakkārasilokaṃ ukkhittāsikapaccatthikaṃ viya sallakkhetvā ‘‘kikīva aṇḍa’’ntiādinā (visuddhi॰ 1.7; dī॰ ni॰ aṭṭha॰ 1.7) vuttanayena sakkaccaṃ sīlaṃ sampādetabbaṃ. ayaṃ tāva <hi rend="bold">vārittasīle</hi> paṭipattikkamo.</p>

<p rend="bodytext"><hi rend="bold">cārittasīle</hi> pana paṭipatti evaṃ veditabbā – idha bodhisatto kalyāṇamittānaṃ garuṭṭhāniyānaṃ abhivādanaṃ paccuṭṭhānaṃ añjalikammaṃ sāmīcikammaṃ kālena kālaṃ kattā hoti, tathā tesaṃ kālena kālaṃ upaṭṭhānaṃ kattā hoti, gilānānaṃ kāyaveyyāvaṭikaṃ, vācāya pucchanañca kattā hoti, subhāsitapadāni sutvā sādhukāraṃ kattā <pb ed="M" n="1.0281"/> hoti, guṇavantānaṃ guṇe vaṇṇetā, paresaṃ apakāre khantā, upakāre anussaritā, puññāni anumoditā, attano puññāni sammāsambodhiyā pariṇāmetā, sabbakālaṃ appamādavihārī kusalesu dhammesu, sati accaye accayato disvā tādisānaṃ sahadhammikānaṃ yathābhūtaṃ āvi kattā, uttariñca sammāpaṭipattiṃ sammadeva paripūretā.</p>

<p rend="bodytext">tathā attano anurūpāsu atthūpasaṃhitāsu sattānaṃ itikattabbatāpurekkhāro analaso sahāyabhāvaṃ upagacchati. uppannesu ca sattānaṃ byādhiādidukkhesu yathārahaṃ patikāravidhāyako, ñātibhogādibyasanapatitesu sokapanodano, ullumpanasabhāvāvaṭṭhito hutvā niggahārahānaṃ dhammeneva niggaṇhanako yāvadeva akusalā vuṭṭhāpetvā kusale patiṭṭhāpanāya, paggahārahānaṃ dhammeneva paggaṇhanako. yāni purimakānaṃ mahābodhisattānaṃ uḷāratamāni paramadukkarāni acinteyyānubhāvāni sattānaṃ ekantahitasukhāvahāni caritāni, yehi nesaṃ bodhisambhārā sammadeva paripākaṃ agamiṃsu, tāni sutvā anubbiggo anutrāso ‘‘tepi mahāpurisā manussā eva, anukkamena pana sikkhāpāripūriyā bhāvitattā tādisāya uḷāratamāya ānubhāvasampattiyā bodhisambhāresu ukkaṃsapāramippattā ahesuṃ, tasmā mayāpi sīlādisikkhāsu sammadeva tathā paṭipajjitabbaṃ, yāya paṭipattiyā ahampi anukkamena sikkhaṃ paripūretvā ekantato padaṃ anupāpuṇissāmī’’ti saddhāpurecārikaṃ vīriyaṃ avissajjanto sammadeva sīlesu paripūrakārī hoti.</p>

<p rend="bodytext">tathā paṭicchannakalyāṇo hoti vivaṭāparādho, appiccho santuṭṭho pavivitto asaṃsaṭṭho dukkhasaho <pb ed="V" n="1.0247"/> aviparītadassanajātiko anuddhato anunnaḷo acapalo amukharo avikiṇṇavāco saṃvutindriyo santamānaso kuhanādimicchājīvavirahito ācāragocarasampanno, aṇumattesu vajjesu bhayadassāvī samādāya sikkhati sikkhāpadesu, āraddhavīriyo pahitatto kāye ca jīvite ca nirapekkho, appamattakampi kāye, jīvite vā apekkhaṃ nādhivāseti pajahati vinodeti, pageva adhimattaṃ. sabbepi dussīlyahetubhūte kodhupanāhādike kilesupakkilese pajahati vinodeti, appamattakena visesādhigamena aparituṭṭho hoti, na saṅkocaṃ āpajjati, uparūparivisesādhigamāya vāyamati.</p>

<p rend="bodytext">yena <pb ed="M" n="1.0282"/> yathāladdhā sampatti hānabhāgiyā vā ṭhitibhāgiyā vā na hoti, tathā mahāpuriso andhānaṃ pariṇāyako hoti, maggaṃ ācikkhati, badhirānaṃ hatthamuddāya saññaṃ deti, atthamanuggāheti, tathā mūgānaṃ. pīṭhasappikānaṃ pīṭhaṃ deti, vāheti vā. assaddhānaṃ saddhāpaṭilābhāya vāyamati, kusītānaṃ ussāhajananāya, muṭṭhassatīnaṃ satisamāyogāya. vibbhantattānaṃ samādhisampadāya, duppaññānaṃ paññādhigamāya vāyamati. kāmacchandapariyuṭṭhitānaṃ kāmacchandapaṭivinodanāya vāyamati. byāpādathinamiddhauddhaccakukkuccavicikicchāpariyuṭṭhitānaṃ vicikicchāvinodanāya vāyamati. kāmavitakkādipakatānaṃ kāmavitakkādimicchāvitakkavinodanāya vāyamati. pubbakārīnaṃ sattānaṃ kataññutaṃ nissāya pubbabhāsī piyavādī saṅgāhako sadisena, adhikena vā paccupakāre sammānetā hoti.</p>

<p rend="bodytext">āpadāsu sahāyakiccaṃ anutiṭṭhati, tesaṃ tesañca sattānaṃ pakatiṃ, sabhāvañca parijānitvā yehi yathā saṃvasitabbaṃ hoti, tehi tathā saṃvasati. yesu ca yathā paṭipajjitabbaṃ hoti, tesu tathā paṭipajjati. tañca kho akusalato vuṭṭhāpetvā kusale patiṭṭhāpanavasena, na aññathā. paracittānurakkhaṇā hi bodhisattānaṃ yāvadeva kusalābhivaḍḍhiyā. tathā hitajjhāsayenāpi paro na sāhasitabbo, na bhaṇḍitabbo, na maṅkubhāvamāpādetabbo, na parassa kukkuccaṃ uppādetabbaṃ, na niggahaṭṭhāne codetabbo, na nīcataraṃ paṭipannassa attā uccatare ṭhapetabbo, na ca paresu sabbena sabbaṃ asevinā bhavitabbaṃ, na atisevinā, na akālasevinā bhavitabbaṃ.</p>

<p rend="bodytext">yutte pana satte desakālānurūpaṃ sevati, na ca paresaṃ purato piyepi garahati, appiye vā pasaṃsati, na adhiṭṭhāya vissāsī hoti, na dhammikaṃ upanimantanaṃ paṭikkhipati, na paññattiṃ upagacchati, nādhikaṃ paṭiggaṇhāti, saddhāsampanne saddhānisaṃsakathāya sampahaṃseti, sīlasutacāgapaññāsampanne <pb ed="V" n="1.0248"/> paññānisaṃsakathāya sampahaṃseti. sace pana bodhisatto abhiññābalappatto hoti, pamādāpanne satte abhiññābalena yathārahaṃ nirayādike dassento saṃvejetvā assaddhādike saddhādīsu patiṭṭhāpeti, sāsane otāreti, saddhādiguṇasampanne paripāceti. evamassa mahāpurisassa cārittabhūto aparimāṇo puññābhisando kusalābhisando uparūpari abhivaḍḍhatīti veditabbaṃ.</p>

<p rend="bodytext">apica <pb ed="M" n="1.0283"/> yā sā ‘‘kiṃ sīlaṃ, kenaṭṭhena sīla’’ntiādinā pucchaṃ katvā ‘‘pāṇātipātādīhi viramantassa, vattapaṭipattiṃ vā pūrentassa cetanādayo dhammā sīla’’ntiādinā nayena nānappakārato sīlassa vitthārakathā <hi rend="bold">visuddhimagge</hi> (visuddhi॰ 1.6) vuttā, sā sabbāpi idha āharitvā vattabbā. kevalañhi tattha sāvakabodhisattavasena sīlakathā āgatā, idha mahābodhisattavasena karuṇūpāyakosallapubbaṅgamaṃ katvā vattabbāti ayameva viseso. yato idaṃ sīlaṃ mahāpuriso yathā na attano duggatiyaṃ parikilesavimuttiyā, sugatiyampi na rajjasampattiyā, na cakkavattī, na deva, na sakka, na māra, na brahmasampattiyā pariṇāmeti, tathā na attano tevijjatāya, na chaḷabhiññatāya, na catupaṭisambhidādhigamāya, na sāvakabodhiyā, na paccekabodhiyā pariṇāmeti, atha kho sabbaññubhāvena sabbasattānaṃ anuttarasīlālaṅkārasampādanatthameva pariṇāmetīti ayaṃ <hi rend="bold">sīlapāramiyā</hi> paṭipattikkamo.</p>

<p rend="bodytext">tathā yasmā karuṇūpāyakosallapariggahitā ādīnavadassanapubbaṅgamā kāmehi ca bhavehi ca nikkhamanavasena pavattā kusalacittuppatti nekkhammapāramī, tasmā sakalasaṃkilesanivāsanaṭṭhānatāya, puttadārādīhi mahāsambādhatāya, kasivāṇijjādinānāvikammantādhiṭṭhānabyākulatāya ca gharāvāsassa nekkhammasukhādīnaṃ anokāsataṃ, kāmānañca ‘‘satthadhārālaggamadhubindu viya ca kadalī viya ca avaleyhamānaparittassādavipulānatthānubandhā’’ti ca vijjulatobhāsena gahetabbaṃ naccaṃ viya parittakālūpalabbhā, ummattakālaṅkāro viya viparītasaññāya anubhavitabbā, karīsāvacchādanamukhaṃ viya paṭikārabhūtā, udake temitaṅguliyā nisārudakapānaṃ viya atittikarā, chātajjhattabhojanaṃ viya sābādhā, balisāmisaṃ viya byāsanupanipātakāraṇā (byasanasannipātakāraṇā – dī॰ ni॰ ṭī॰ 1.7), aggisantāpo viya kālattayepi dukkhuppattihetubhūtā, makkaṭālepo viya bandhananimittā, ghātakāvacchādanakimālayo viya anatthacchādanā, sapattagāmavāso viya bhayaṭṭhānabhūtā, paccatthikaposako viya kilesamārādīnaṃ āmisabhūtā, chaṇasampattiyo viya vipariṇāmadukkhā, koṭaraggi <pb ed="V" n="1.0249"/> viya antodāhakā, purāṇakūpāvalambabīraṇamadhupiṇḍaṃ viya anekādīnavā, loṇūdakapānaṃ viya pipāsāhetubhūtā, surāmerayaṃ viya nīcajanasevitā<pb ed="M" n="1.0284"/>, appassādatāya aṭṭhikaṅkalūpamā’’tiādinā ca nayena ādīnavaṃ sallakkhetvā tabbipariyāyena nekkhamme ānisaṃsaṃ passantena nekkhammapavivekaupasamasukhādīsu ninnapoṇapabbhāracittena nekkhammapāramiyaṃ paṭipajjitabbaṃ.</p>

<p rend="bodytext">yasmā pana nekkhammaṃ pabbajjāmūlakaṃ, tasmā pabbajjā tāva anuṭṭhātabbā. pabbajjamanutiṭṭhantena mahāsattena asati buddhuppāde kammavādīnaṃ kiriyavādīnaṃ tāpasaparibbājakānaṃ pabbajjā anuṭṭhātabbā. uppannesu pana sammāsambuddhesu tesaṃ sāsane eva pabbajitabbaṃ. pabbajitvā ca yathāvutte sīle patiṭṭhitena tassā eva sīlapāramiyā vodāpanatthaṃ dhutaguṇā samādātabbā. samādinnadhutadhammā hi mahāpurisā sammadeva te pariharantā appicchāsantuṭṭhasallekhapavivekaasaṃsaggavīriyārambhasubharatādiguṇasalilavikkhālitakilesamalatāya anavajjasīlavataguṇaparisuddhasamācārā porāṇe ariyavaṃsattaye patiṭṭhitā catutthaṃ bhāvanārāmatāsaṅkhātaṃ ariyavaṃsaṃ gantuṃ cattārīsāya ārammaṇesu yathārahaṃ upacārappanābhedaṃ jhānaṃ upasampajja viharanti. evañhissa sammadeva nekkhammapāramī pāripūritā hoti. imasmiṃ pana ṭhāne terasahi dhutadhammehi saddhiṃ dasa kasiṇāni dasāsubhāni dasānussatiyo cattāro brahmavihārā cattāro āruppā ekā saññā ekaṃ vavatthānanti cattārīsa samādhibhāvanākammaṭṭhānāni, bhāvanāvidhānañca vitthārato vattabbāni, taṃ panetaṃ sabbaṃ yasmā <hi rend="bold">visuddhimagge</hi> (visuddhi॰ 1.22, 47) sabbākārato vitthāretvā vuttaṃ, tasmā tattha vuttanayeneva veditabbaṃ. kevalañhi tattha sāvakabodhisattassa vasena vuttaṃ, idha mahābodhisattassa vasena karuṇūpāyakosallapubbaṅgamaṃ katvā vattabbanti ayameva viseso. evamettha <hi rend="bold">nekkhammapāramiyā</hi> paṭipattikkamo veditabbo.</p>

<p rend="bodytext">tathā paññāpāramiṃ sampādetukāmena yasmā paññā āloko viya andhakārena mohena saha na vattati, tasmā mohakāraṇāni tāva bodhisattena parivajjetabbāni. tatthimāni mohakāraṇāni-arati tandī vijambhitā ālasiyaṃ gaṇasaṅgaṇikārāmatā niddāsīlatā anicchayasīlatā ñāṇasmiṃ akutūhalatā micchādhimāno aparipucchakatā kāyassa nasammāparihāro asamāhitacittatā duppaññānaṃ <pb ed="M" n="1.0285"/> puggalānaṃ sevanā paññavantānaṃ apayirupāsanā attaparibhavo micchāvikappo viparītābhiniveso kāyadaḷhībahulatā asaṃvegasīlatā pañca nīvaraṇāni, saṅkhepato yevāpanadhamme āsevato anuppannā paññā nuppajjati, uppannā parihāyati<pb ed="V" n="1.0250"/>, iti imāni mohakāraṇāni, tāni parivajjantena bāhusacce, jhānādīsu ca yogo karaṇīyo.</p>

<p rend="bodytext">tatthāyaṃ bāhusaccassa visayavibhāgo – pañcakkhandhā dvādasāyatanāni aṭṭhārasa dhātuyo cattāri saccāni bāvīsatindriyāni dvādasapadiko paṭiccasamuppādo, tathā satipaṭṭhānādayo kusalādidhammappabhedā ca, yāni ca loke anavajjāni vijjāṭṭhānāni, yo ca sattānaṃ hitasukhavidhānanayo byākaraṇaviseso. iti evaṃ pakāraṃ sakalameva sutavisayaṃ upāyakosallapubbaṅgamāya paññāya, satiyā, vīriyena ca sādhukaṃ uggahaṇasavanadhāraṇaparicayaparipucchāhi ogāhetvā tattha ca paresaṃ patiṭṭhāpanena sutamayā paññā nibbattetabbā, tathā sattānaṃ itikattabbatāsu ṭhānuppattikā paṭibhānabhūtā, āyāpāyaupāyakosallabhūtā ca paññā hitesitaṃ nissāya tattha tattha yathārahaṃ pavattetabbā, tathā khandhādīnaṃ sabhāvadhammānaṃ ākāraparitakkanamukhena ceva nijjhānaṃ khamāpentena ca cintāmayā paññā nibbattetabbā.</p>

<p rend="bodytext">khandhādīnaṃyeva pana salakkhaṇasāmaññalakkhaṇapariggahaṇavasena lokiyapariññaṃ nibbattentena pubbabhāgabhāvanāpaññā sampādetabbā. evañhi ‘‘nāmarūpamattamidaṃ, yathārahaṃ paccayehi uppajjati ceva nirujjhati ca, na ettha koci kattā vā kāretā vā, hutvā abhāvaṭṭhena aniccaṃ, udayabbayapaṭipīḷanaṭṭhena dukkhaṃ, avasavattanaṭṭhena anattā’’ti ajjhattikadhamme, bāhirakadhamme ca nibbisesaṃ parijānanto tattha āsaṅgaṃ pajahanto, pare ca tattha taṃ pajahāpento kevalaṃ karuṇāvaseneva yāva na buddhaguṇā hatthatalaṃ āgacchanti, tāva yānattaye satte avatāraṇaparipācanehi patiṭṭhāpento, jhānavimokkhasamādhisamāpattiyo, abhiññāyo ca lokiyavasībhāvaṃ pāpento paññāya matthakaṃ pāpuṇāti.</p>

<p rend="bodytext">tattha yācimā iddhividhañāṇaṃ dibbasotadhātuñāṇaṃ cetopariyañāṇaṃ pubbenivāsānussatiñāṇaṃ dibbacakkhuñāṇaṃ yathākammūpagañāṇaṃ anāgataṃsañāṇanti saparibhaṇḍā pañcalokiyābhiññāsaṅkhātā bhāvanāpaññā, yā ca <pb ed="M" n="1.0286"/> khandhāyatanadhātuindriyasaccapaṭiccasamuppādādibhedesu catubhūmakesu dhammesu uggahaparipucchāvasena ñāṇaparicayaṃ katvā sīlavisuddhi cittavisuddhīti mūlabhūtāsu imāsu dvīsu visuddhīsu patiṭṭhāya diṭṭhivisuddhi kaṅkhāvitaraṇavisuddhi maggāmaggañāṇadassanavisuddhi paṭipadāñāṇadassanavisuddhi ñāṇadassanavisuddhīti sarīrabhūtā imā pañca visuddhiyo sampādentena bhāvetabbā lokiyalokuttarabhedā <pb ed="V" n="1.0251"/> bhāvanāpaññā, tāsaṃ sampādanavidhānaṃ yasmā ‘‘tattha ‘ekopi hutvā bahudhā hotī’tiādikaṃ iddhivikubbanaṃ kātukāmena ādikammikena yoginā’’tiādinā, (visuddhi॰ 2.365) ‘‘khandhāti pañcha khandhā rūpakkhandho vedanākkhandho saññākkhandho saṅkhārakkhandho viññāṇakkhandho’’tiādinā (visuddhi॰ 2.431) ca visayavisayivibhāgena (visayavibhāgena – cariyā॰ aṭṭha॰ pakiṇṇakakathā) saddhiṃ visuddhimagge sabbākārato vitthāretvā vuttaṃ, tasmā tattha vuttanayeneva veditabbaṃ. kevalañhi tattha sāvakabodhisattassa vasena paññā āgatā, idha mahābodhisattassa vasena karuṇūpāyakosallapubbaṅgamaṃ katvā vattabbā. ñāṇadassanavisuddhiṃ apāpetvā paṭipadāñāṇadassanavisuddhiyaṃyeva vipassanā ṭhapetabbāti ayameva visesoti. evamettha <hi rend="bold">paññāpāramiyā</hi> paṭipattikkamo veditabbo.</p>

<p rend="bodytext">tathā yasmā sammāsambodhiyā katābhinīhārena mahāsattena pāramīparipūraṇatthaṃ sabbakālaṃ yuttappayuttena bhavitabbaṃ ābaddhaparikaraṇena, tasmā kālena kālaṃ ‘‘ko nu kho ajja mayā puññasambhāro, ñāṇasambhāro vā upacito, kiṃ vā mayā parahitaṃ kata’’nti divase divase paccavekkhantena sattahitatthaṃ ussāho karaṇīyo, sabbesampi sattānaṃ upakārāya attano pariggahabhūtaṃ vatthuṃ, kāyaṃ, jīvitañca nirapekkhanacittena ossajjitabbaṃ, yaṃ kiñci kammaṃ karoti kāyena, vācāya vā, taṃ sabbaṃ sambodhiyaṃ ninnacitteneva kātabbaṃ, bodhiyā pariṇāmetabbaṃ, uḷārehi, ittarehi ca kāmehi vinivattacitteneva bhavitabbaṃ, sabbāsu ca itikattabbatāsu upāyakosallaṃ paccupaṭṭhapetvā paṭipajjitabbaṃ.</p>

<p rend="bodytext">tasmiṃ tasmiñca sattahite āraddhavīriyena bhavitabbaṃ iṭṭhāniṭṭhādisabbasahena avisaṃvādinā. sabbepi sattā anodhiso mettāya, karuṇāya ca pharitabbā. yā kāci sattānaṃ dukkhuppatti, sabbā sā attani pāṭikaṅkhitabbā. sabbesañca sattānaṃ puññaṃ abbhanumoditabbaṃ, buddhānaṃ mahantatā mahānubhāvatā <pb ed="M" n="1.0287"/> abhiṇhaṃ paccavekkhitabbā, yañca kiñci kammaṃ karoti kāyena, vācāya vā, taṃ sabbaṃ bodhicittapubbaṅgamaṃ kātabbaṃ. iminā hi upāyena dānādīsu yuttappayuttassa thāmavato daḷhaparakkamassa mahāsattassa bodhisattassa aparimeyyo puññasambhāro, ñāṇasambhāro ca divase divase upacīyati.</p>

<p rend="bodytext">apica sattānaṃ paribhogatthaṃ, paripālanatthañca attano sarīraṃ, jīvitañca pariccajitvā khuppipāsasītuṇhavātātapādidukkhapatikāro pariyesitabbo ca uppādetabbo ca, yañca yathāvuttadukkhapatikārajaṃ sukhaṃ attanā paṭilabhati, tathā ramaṇīyesu ārāmuyyānapāsādataḷākādīsu<pb ed="V" n="1.0252"/>, araññāyatanesu ca kāyacittasantāpābhāvena abhinibbutattā attanā sukhaṃ paṭilabhati, yañca suṇāti ‘‘buddhānubuddhapaccekabuddhā, mahābodhisattā ca nekkhammapaṭipattiyaṃ ṭhitā’’ti ca ‘‘diṭṭhadhammikasukhavihārabhūtaṃ īdisaṃ nāma jhānasamāpattisukhamanubhavantī’’ti ca, taṃ sabbaṃ sattesu anodhiso upasaṃharati. ayaṃ tāva nayo asamāhitabhūmiyaṃ patiṭṭhitassa.</p>

<p rend="bodytext">samāhitabhūmiyaṃ pana patiṭṭhito attanā yathānubhūtaṃ visesādhigamanibbattaṃ pītiṃ, passaddhiṃ, sukhaṃ, samādhiṃ, yathābhūtañāṇañca sattesu adhimuccanto upasaṃharati pariṇāmeti, tathā mahati saṃsāradukkhe, tassa ca nimittabhūte kilesābhisaṅkhāradukkhe nimuggaṃ sattanikāyaṃ disvā tatrāpi khādanachedanabhedanasedanapisanahiṃsanaaggisantāpādijanitā dukkhā tibbā kharā kaṭukā vedanā nirantaraṃ cirakālaṃ vedayante narake, aññamaññaṃ kujjhanasantāsanavisodhanahiṃsanaparādhīnatādīhi mahādukkhaṃ anubhavante tiracchānagate, jotimālākulasarīre khuppipāsavātātapādīhi ḍayhamāne, visussamāne ca vantakheḷādiāhāre, uddhabāhu viravante nijjhāmataṇhikādike mahādukkhaṃ vedayamāne pete ca pariyeṭṭhimūlakaṃ mahantaṃ anayabyasanaṃ pāpuṇante hatthacchedādikaraṇayogena dubbaṇṇaduddasikadaliddādibhāvena khuppipāsādiābādhayogena balavantehi abhibhavanīyato, paresaṃ vahanato, parādhīnato ca narake, pete, tiracchānagate ca atisayante apāyadukkhanibbisesaṃ dukkhamanubhavante manusse ca tathā visayaparibhogavikkhittacittatāya rāgādipariḷāhena ḍayhamāne vātavegasamuṭṭhitajālāsamiddhasukkhakaṭṭhasannipāte aggikkhandhe viya anupasantapariḷāhavuttike anupasantanihataparādhīne <pb ed="M" n="1.0288"/> (anihataparādhīne dī॰ ni॰ ṭī॰ 1.7) kāmāvacaradeve ca mahatā vāyāmena vidūramākāsaṃ vigāhitasakuntā viya, balavatā dūre pāṇinā khittasarā viya ca ‘‘satipi cirappavattiyaṃ anaccantikatāya pātapariyosānā anatikkantajātijarāmaraṇā evā’’ti rūpāvacarārūpāvacaradeve ca passantena mahantaṃ saṃvegaṃ paccupaṭṭhāpetvā mettāya, karuṇāya ca anodhiso sattā pharitabbā. evaṃ kāyena, vācāya, manasā ca bodhisambhāre nirantaraṃ upacinantena yathā pāramiyo paripūrenti, evaṃ sakkaccakārinā sātaccakārinā anolīnavuttinā ussāho pavattetabbo, vīriyapāramī paripūretabbā.</p>

<p rend="bodytext">apica ‘‘acinteyyāparimeyyavipuloḷāravimalanirupamanirupakkilesaguṇagaṇanicayanidānabhūtassa buddhabhāvassa ussakkitvā sampahaṃsanayoggaṃ vīriyaṃ nāma acinteyyānubhāvameva, yaṃ na pacurajanā sotumpi sakkuṇanti, pageva paṭipajjituṃ. tathā hi tividhā abhinīhāracittuppatti, catasso buddhabhūmiyo, (su॰ ni॰ aṭṭha॰ 1.34) cattāri saṅgahavatthūni<pb ed="V" n="1.0253"/>, (dī॰ ni॰ 3.210; a॰ ni॰ 4.32) karuṇekarasatā, buddhadhammesu sacchikaraṇena visesappaccayo, nijjhānakkhanti, sabbadhammesu nirupalepo, sabbasattesu piyaputtasaññā, saṃsāradukkhehi aparikhedo, sabbadeyyadhammapariccāgo, tena ca niratimānatā, adhisīlādiadhiṭṭhānaṃ, tattha ca acañcalatā, kusalakiriyāsu pītipāmojjatā, vivekaninnacittatā, jhānānuyogo, anavajjadhammesu atittiyatā, yathāsutassa dhammassa paresaṃ hitajjhāsayena desanāya ārambhadaḷhatā, dhīravīrabhāvo, parāpavādaparāpakāresu vikārābhāvo, saccādhiṭṭhānaṃ, samāpattīsu vasībhāvo, abhiññāsu balappatti, lakkhaṇattayāvabodho, satipaṭṭhānādīsu abhiyogena lokuttaramaggasambhārasambharaṇaṃ, navalokuttarāvakkantī’’ti evamādikā sabbāpi bodhisambhārapaṭipatti vīriyānubhāveneva samijjhatīti abhinīhārato yāva mahābodhi anossajjantena sakkaccaṃ nirantaraṃ vīriyaṃ yathā uparūpari visesāvahaṃ hoti, evaṃ sampādetabbaṃ. sampajjamāne ca yathāvutte vīriye, khantisaccādhiṭṭhānādayo ca dānasīlādayo ca sabbepi bodhisambhārā tadadhīnavuttitāya sampannā eva hontītikhantiādīsupi imināva nayena paṭipatti veditabbā.</p>

<p rend="bodytext">iti <pb ed="M" n="1.0289"/> sattānaṃ sukhūpakaraṇapariccāgena bahudhānuggahakaraṇaṃ dānena paṭipatti, sīlena tesaṃ jīvitasāpateyyadārarakkhābhedapiyahitavacanāvihiṃsādikaraṇāni, nekkhammena tesaṃ āmisapaṭiggahaṇadhammadānādinā anekavidhā hitacariyā, paññāya tesaṃ hitakaraṇūpāyakosallaṃ, vīriyena tattha ussāhārambhaasaṃhīrakaraṇāni, khantiyā tadaparādhasahanaṃ, saccena nesaṃ avañcanatadupakārakiriyāsamādānāvisaṃvādanādi, adhiṭṭhānena tadupakaraṇe anatthasampātepi acalanaṃ, mettāya nesaṃ hitasukhānucintanaṃ, upekkhāya nesaṃ upakārāpakāresu vikārānāpattīti evaṃ aparimāṇe satte ārabbha anukampitasabbasattassa bodhisattassa puthujjanehi asādhāraṇo aparimāṇo puññañāṇasambhārupacayo ettha paṭipattīti veditabbaṃ. yo cetāsaṃ paccayo vutto, tattha ca sakkaccaṃ sampādanaṃ.</p>

<p rend="bodytext"><hi rend="bold">ko vibhāgo</hi>ti –</p>

<p rend="gatha1">sāmaññabhedato etā, dasavidhā vibhāgato.</p>

<p rend="gathalast">tidhā hutvāna paccekaṃ, samatiṃsavidhā samaṃ..</p>

<p rend="bodytext">dasa pāramiyo dasa upapāramiyo dasa paramatthapāramiyoti hi samatiṃsa pāramiyo. tattha ‘‘katābhinīhārassa <pb ed="V" n="1.0254"/> bodhisattassa parahitakaraṇābhininnāsayapayogassa kaṇhadhammavokiṇṇā sukkā dhammā pāramiyo, tehi avokiṇṇā sukkā dhammā upapāramiyo, akaṇhā asukkā dhammā paramatthapāramiyo’’ti <hi rend="bold">keci.</hi> ‘‘samudāgamanakālesu pūriyamānā pāramiyo, bodhisattabhūmiyaṃ puṇṇā upapāramiyo, buddhabhūmiyaṃ sabbākāraparipuṇṇā paramatthapāramiyo. bodhisattabhūmiyaṃ vā parahitakaraṇato pāramiyo, attahitakaraṇato upapāramiyo, buddhabhūmiyaṃ balavesārajjasamadhigamena ubhayahitaparipūraṇato paramatthapāramiyoti evaṃ ādimajjhapariyosānesu paṇidhānārambhapariniṭṭhānesu tesaṃ vibhāgo’’ti <hi rend="bold">apare.</hi> ‘‘dosupasamakaruṇāpakatikānaṃ bhavasukhavimuttisukhaparamasukhappattānaṃ puññūpacayabhedato tabbibhāgo’’ti <hi rend="bold">aññe.</hi></p>

<p rend="bodytext">‘‘lajjāsatimānāpassayānaṃ lokuttaradhammādhipatīnaṃ sīlasamādhipaññāgarukānaṃ tāritataritatārayitūnaṃ anubuddhapaccekabuddhasammāsambuddhānaṃ pāramīupapāramīparamatthapāramīhi bodhittayappattito yathāvuttavibhāgo’’ti <hi rend="bold">keci.</hi> ‘‘cittapaṇidhito yāva vacīpaṇidhi, tāva pavattā sambhārā pāramiyo<pb ed="M" n="1.0290"/>, vacīpaṇidhito yāva kāyapaṇidhi, tāva pavattā upapāramiyo, kāyapaṇidhito pabhuti paramatthapāramiyo’’ti <hi rend="bold">apare. aññe</hi> pana ‘‘parapuññānumodanavasena pavattā sambhārā pāramiyo, paresaṃ kārāpanavasena pavattā upapāramiyo, sayaṃ karaṇavasena pavattā paramatthapāramiyo’’ti vadanti. tathā ‘‘bhavasukhāvaho puññañāṇasambhāro pāramī, attano nibbānasukhāvaho upapāramī, paresaṃ tadubhayasukhāvaho paramatthapāramī’’ti <hi rend="bold">eke.</hi></p>

<p rend="bodytext">puttadāradhanādiupakaraṇapariccāgo pana dānapāramī, attano aṅgapariccāgo dānaupapāramī, attano jīvitapariccāgo dānaparamatthapāramī. tathā puttadārādikassa tividhassāpi hetu avītikkamanavasena tisso sīlapāramiyo, tesu eva tividhesu vatthūsu ālayaṃ upacchinditvā nikkhamanavasena tisso nekkhammapāramiyo, upakaraṇaaṅgajīvitataṇhaṃ samūhanitvā sattānaṃ hitāhitavinicchayakaraṇavasena tisso paññāpāramiyo, yathāvuttabhedānaṃ pariccāgādīnaṃ vāyamanavasena tisso vīriyapāramiyo, upakaraṇaaṅgajīvitantarāyakarānaṃ khamanavasena tisso khantipāramiyo, upakaraṇaaṅgajīvitahetu saccāpariccāgavasena tisso saccapāramiyo, dānādipāramiyo akuppādhiṭṭhānavaseneva samijjhantīti upakaraṇādivināsepi acalādhiṭṭhānavasena tisso adhiṭṭhānapāramiyo, upakaraṇādivighātakesupi sattesu mettāya avijahanavasena tisso mettāpāramiyo, yathāvuttavatthuttayassa upakārāpakāresu sattasaṅkhāresu majjhattatāpaṭilābhavasena tisso upekkhāpāramiyoti evamādinā etāsaṃ vibhāgo veditabbo.</p>

<p rend="bodytext"><hi rend="bold">ko</hi> <pb ed="V" n="1.0255"/> <hi rend="bold">saṅgahoti</hi> ettha pana –</p>

<p rend="gatha1">yathā vibhāgato tiṃsa-vidhā saṅgahato dasa.</p>

<p rend="gathalast">chappakārāva etāsu, yugaḷādīhi sādhaye..</p>

<p rend="bodytext">yathā hi esā vibhāgato tiṃsavidhāpi dānapāramiādibhāvato dasavidhā, evaṃ dānasīlakhantivīriyajhānapaññāsabhāvena chabbidhā. etāsu hi nekkhammapāramī sīlapāramiyā saṅgahitā tassā pabbajjābhāve. nīvaraṇavivekabhāve pana jhānapāramiyā, kusaladhammabhāve chahipi saṅgahitā, saccapāramī sīlapāramiyā ekadesā eva vacīsaccaviratisaccapakkhe. ñāṇasaccapakkhe <pb ed="M" n="1.0291"/> pana paññāpāramiyā saṅgahitā, mettāpāramī jhānapāramiyā eva, upekkhāpāramī jhānapaññāpāramīhi, adhiṭṭhānapāramī sabbāhipi saṅgahitāti.</p>

<p rend="bodytext">etesañca dānādīnaṃ channaṃ guṇānaṃ aññamaññasambandhānaṃ pañcadasa yugaḷādīni pañcadasa yugaḷādisādhakāni honti. seyyathidaṃ? dānasīlayugaḷena parahitāhitānaṃ karaṇākaraṇayugaḷasiddhi, dānakhantiyugaḷena alobhādosayugaḷasiddhi, dānavīriyayugaḷena cāgasutayugaḷasiddhi, dānajhānayugaḷena kāmadosappahānayugaḷasiddhi, dānapaññāyugaḷena ariyayānadhurayugaḷasiddhi, sīlakhantidvayena payogāsayasuddhadvayasiddhi, sīlavīriyadvayena bhāvanādvayasiddhi, sīlajhānadvayena dussīlyapariyuṭṭhānappahānadvayasiddhi, sīlapaññādvayena dānadvayasiddhi, khantivīriyadvayena khamātejadvayasiddhi, khantijhānadukena virodhānurodhappahānadukasiddhi, khantipaññādukena suññatākhantipaṭivedhadukasiddhi, vīriyajhānadukena paggahāvikkhepadukasiddhi, vīriyapaññādukena saraṇadukasiddhi, jhānapaññādukena yānadukasiddhi. dānasīlakhantitikena lobhadosamohappahānatikasiddhi, dānasīlavīriyatikena bhogajīvitakāyasārādānatikasiddhi, dānasīlajhānatikena puññakiriyavatthutikasiddhi, dānasīlapaññātikena āmisābhayadhammadānatikasiddhīti evaṃ itarehipi tikehi, catukkādīhi ca yathāsambhavaṃ tikāni, catukkādīni ca yojetabbāni.</p>

<p rend="bodytext">evaṃ chabbidhānampi pana imāsaṃ pāramīnaṃ catūhi adhiṭṭhānehi saṅgaho veditabbo. sabbapāramīnaṃ samūhasaṅgahato hi cattāri adhiṭṭhānāni. seyyathidaṃ? saccādhiṭṭhānaṃ, cāgādhiṭṭhānaṃ, upasamādhiṭṭhānaṃ, paññādhiṭṭhānanti. tattha adhitiṭṭhati etena, ettha vā adhitiṭṭhati, adhiṭṭhānamattameva vā tanti <hi rend="bold">adhiṭṭhānaṃ,</hi> saccañca taṃ adhiṭṭhānañca, saccassa vā adhiṭṭhānaṃ, saccaṃ <pb ed="V" n="1.0256"/> vā adhiṭṭhānametassāti <hi rend="bold">saccādhiṭṭhānaṃ.</hi> evaṃ sesesupi. tattha avisesato tāva katābhinīhārassa anukampitasabbasattassa mahāsattassa paṭiññānurūpaṃ sabbapāramīpariggahato <hi rend="bold">saccādhiṭṭhānaṃ,</hi> tesaṃ paṭipakkhapariccāgato <hi rend="bold">cāgādhiṭṭhānaṃ,</hi> sabbapāramitāguṇehi upasamanato <hi rend="bold">upasamādhiṭṭhānaṃ. </hi> tehi eva parahitesu upāyakosallato <hi rend="bold">paññādhiṭṭhānaṃ.</hi></p>

<p rend="bodytext">visesato pana ‘‘yācakānaṃ janānaṃ avisaṃvādetvā dassāmī’’ti paṭijānanato, paṭiññaṃ avisaṃvādetvā dānato, dānaṃ avisaṃvādetvā anumodanato<pb ed="M" n="1.0292"/>, macchariyādipaṭipakkhapariccāgato, deyyapaṭiggāhakadānadeyyadhammakkhayesu lobhadosamohabhayavūpasamanato, yathārahaṃ yathākālaṃ yathāvidhānañca dānato, paññuttarato ca kusaladhammānaṃ caturadhiṭṭhānapadaṭṭhānaṃ dānaṃ. tathā saṃvarasamādānassa avītikkamanato, dussīlyapariccāgato, duccaritavūpasamanato, paññuttarato ca caturadhiṭṭhānapadaṭṭhānaṃ sīlaṃ. yathāpaṭiññaṃ khamanato, katāparādhavikappapariccāgato, kodhapariyuṭṭhānavūpasamanato, paññuttarato ca caturadhiṭṭhānapadaṭṭhānākhanti. paṭiññānurūpaṃ parahitakaraṇato, visayapariccāgato, akusalavūpasamanato, paññuttarato ca caturadhiṭṭhānapadaṭṭhānaṃ vīriyaṃ. paṭiññānurūpaṃ lokahitānucintanato, nīvaraṇapariccāgato, cittavūpasamanato, paññuttarato ca caturadhiṭṭhānapadaṭṭhānaṃ jhānaṃ. yathāpaṭiññaṃ parahitūpāyakosallato, anupāyakiriyapariccāgato, mohajapariḷāhavūpasamanato, sabbaññutāpaṭilābhato ca caturadhiṭṭhānapadaṭṭhānā paññā.</p>

<p rend="bodytext">tattha ñeyyapaṭiññānuvidhānehi saccādhiṭṭhānaṃ, vatthukāmakilesakāmapariccāgehi cāgādhiṭṭhānaṃ, dosadukkhavūpasamehi upasamādhiṭṭhānaṃ, anubodhapaṭivedhehi paññādhiṭṭhānaṃ. tividhasaccapariggahitaṃ dosattayavirodhi saccādhiṭṭhānaṃ, tividhacāgapariggahitaṃ dosattayavirodhi cāgādhiṭṭhānaṃ, tividhavūpasamapariggahitaṃ dosattayavirodhi upasamādhiṭṭhānaṃ, tividhañāṇapariggahitaṃ dosattayavirodhi paññādhiṭṭhānaṃ. saccādhiṭṭhānapariggahitāni cāgūpasamapaññādhiṭṭhānāni avisaṃvādanato, paṭiññānuvidhānato ca. cāgādhiṭṭhānapariggahitāni saccūpasamapaññādhiṭṭhānāni paṭipakkhapariccāgato, sabbapariccāgaphalattā ca. upasamādhiṭṭhānapariggahitāni saccacāgapaññādhiṭṭhānāni kilesapariḷāhūpasamanato, kammapariḷāhūpasamanato ca. paññādhiṭṭhānapariggahitāni saccacāgūpasamādhiṭṭhānāni ñāṇapubbaṅgamato, ñāṇānuparivattanato cāti evaṃ sabbāpi pāramiyo saccappabhāvitā cāgaparibyañjitā upasamopabrūhitā paññāparisuddhā. saccañhi etāsaṃ janakahetu, cāgo paṭiggāhakahetu, upasamo paribuddhihetu paññā pārisuddhihetu. tathā ādimhi saccādhiṭṭhānaṃ saccapaṭiññattā, majjhe cāgādhiṭṭhānaṃ katapaṇidhānassa <pb ed="V" n="1.0257"/> parahitāya attapariccāgato, ante upasamādhiṭṭhānaṃ sabbūpasamapariyosānattā. ādimajjhapariyosānesu paññādhiṭṭhānaṃ tasmiṃ sati sambhavato, asati asambhavato, yathāpaṭiññañca sambhavato.</p>

<p rend="bodytext">tattha <pb ed="M" n="1.0293"/> mahāpurisā satataṃ attahitaparahitakarehi garupiyabhāvakarehi saccacāgādhiṭṭhānehi gihibhūtā āmisadānena pare anuggaṇhanti. tathā attahitaparahitakarehi, garupiyabhāvakarehi, upasamapaññādhiṭṭhānehi ca pabbajitabhūtā dhammadānena pare anuggaṇhanti.</p>

<p rend="bodytext">tattha antimabhave bodhisattassa caturadhiṭṭhānaparipūraṇaṃ. paripuṇṇacaturadhiṭṭhānassa hi carimakabhavūpapattīti eke. tatrāpi hi gabbhāvakkantiabhinikkhamanesu paññādhiṭṭhānasamudāgamena sato sampajāno saccādhiṭṭhānapāripūriyā sampatijāto uttarābhimukho sattapadavītihārena gantvā sabbā disā oloketvā saccānuparivattinā vacasā ‘‘aggohamasmi lokassa, jeṭṭhohamasmi lokassa, seṭṭhohamasmi lokassā’’ti (dī॰ ni॰ 2.31; ma॰ ni॰ 3.207) tikkhattuṃ sīhanādaṃ nadi, upasamādhiṭṭhānasamudāgamena jiṇṇāturamatapabbajitadassāvino catudhammappadesakovidassa yobbanārogyajīvitasampattimadānaṃ upasamo, cāgādhiṭṭhānasamudāgamena mahato ñātiparivaṭṭassa, hatthagatassa ca cakkavattirajjassa anapekkhapariccāgoti.</p>

<p rend="bodytext">dutiye ṭhāne abhisambodhiyaṃ caturadhiṭṭhānaparipūraṇanti keci. tattha hi yathāpaṭiññaṃ saccādhiṭṭhānasamudāgamena catunnaṃ ariyasaccānaṃ abhisamayo. tato hi saccādhiṭṭhānaṃ paripuṇṇaṃ. cāgādhiṭṭhānasamudāgamena sabbakilesupakkilesapariccāgo. tato hi cāgādhiṭṭhānaṃ paripuṇṇaṃ. upasamādhiṭṭhānasamudāgamena paramūpasamasampatti. tato hi upasamādhiṭṭhānaṃ paripuṇṇaṃ. paññādhiṭṭhānasamudāgamena anāvaraṇañāṇapaṭilābho. tato hi paññādhiṭṭhānaṃ paripuṇṇanti, taṃ asiddhaṃ abhisambodhiyāpi paramatthabhāvato.</p>

<p rend="bodytext">tatiye ṭhāne dhammacakkappavattane caturadhiṭṭhānaṃ paripuṇṇanti aññe. tattha hi saccādhiṭṭhānasamudāgatassa dvādasahi ākārehi ariyasaccadesanāya saccādhiṭṭhānaṃ paripuṇṇaṃ, cāgādhiṭṭhānasamudāgatassa saddhammamahāyāgakaraṇena cāgādhiṭṭhānaṃ paripuṇṇaṃ, upasamādhiṭṭhānasamudāgatassa sayaṃ upasantassa paresaṃ upasamanena upasamādhiṭṭhānaṃ paripuṇṇaṃ, paññādhiṭṭhānasamudāgatassa <pb ed="V" n="1.0258"/> vineyyānaṃ āsayādiparijānanena paññādhiṭṭhānaṃ paripuṇṇanti, tadapi asiddhaṃ apariyositattā buddhakiccassa.</p>

<p rend="bodytext">catutthe <pb ed="M" n="1.0294"/> ṭhāne parinibbāne caturadhiṭṭhānaṃ paripuṇṇanti apare. tatra hi parinibbutattā paramatthasaccasampattiyā saccādhiṭṭhānaparipūraṇaṃ, sabbūpadhipaṭinissaggena cāgādhiṭṭhānaparipūraṇaṃ, sabbasaṅkhārūpasamena upasamādhiṭṭhānaparipūraṇaṃ, paññāpayojanaparinibbānena paññādhiṭṭhānaparipūraṇanti.</p>

<p rend="bodytext">tatra mahāpurisassa visesena mettākhette abhijātiyaṃ saccādhiṭṭhānasamudāgatassa saccādhiṭṭhānaparipūraṇamabhibyattaṃ, visesena karuṇākhette abhisambodhiyaṃ paññādhiṭṭhānasamudāgatassa paññādhiṭṭhānaparipūraṇamabhibyattaṃ, visesena muditākhette dhammacakkappavattane cāgādhiṭṭhānasamudāgatassa cāgādhiṭṭhānaparipūraṇamabhibyattaṃ, visesena upekkhākhette parinibbāne upasamādhiṭṭhānasamudāgatassa upasamādhiṭṭhānaparipūraṇamabhibyattanti daṭṭhabbaṃ.</p>

<p rend="bodytext">tatrāpi saccādhiṭṭhānasamudāgatassa saṃvāsena sīlaṃ veditabbaṃ, cāgādhiṭṭhānasamudāgatassa saṃvohārena soceyyaṃ veditabbaṃ, upasamādhiṭṭhānasamudāgatassa āpadāsu thāmo veditabbo, paññādhiṭṭhānasamudāgatassa sākacchāya paññā veditabbā. evaṃ sīlājīvacittadiṭṭhivisuddhiyo veditabbā. tathā saccādhiṭṭhānasamudāgamena dosāgatiṃ na gacchati avisaṃvādanato, cāgādhiṭṭhānasamudāgamena chandāgatiṃ na gacchati anabhisaṅgato, upasamādhiṭṭhānasamudāgamena bhayāgatiṃ na gacchati anuparodhato, paññādhiṭṭhānasamudāgamena mohāgatiṃ na gacchati yathābhūtāvabodhato.</p>

<p rend="bodytext">tathā paṭhamena aduṭṭho adhivāseti, dutiyena aluddho paṭisevati, tatiyena abhīto parivajjeti, catutthena asaṃmūḷho vinodeti. paṭhamena nekkhammasukhuppatti, itarehi pavivekaupasamasambodhisukhuppattiyo honti. tathā vivekajapītisukhasamādhijapītisukhaapītijakāyasukha satipārisuddhijaupekkhāsukhuppattiyo etehi catūhi yathākkamaṃ hontīti. evamanekaguṇānubandhehi catūhi adhiṭṭhānehi sabbapāramisamūhasaṅgaho veditabbo. yathā ca catūhi adhiṭṭhānehi sabbapāramisaṅgaho, evaṃ karuṇāpaññāhipīti daṭṭhabbaṃ. sabbopi hi bodhisambhāro karuṇāpaññāhi saṅgahito. karuṇāpaññāpariggahitā hi dānādiguṇā mahābodhisambhārā bhavanti buddhattasiddhipariyosānāti. evametāsaṃ saṅgaho veditabbo.</p>

<p rend="bodytext"><hi rend="bold">ko</hi> <pb ed="V" n="1.0259"/><pb ed="M" n="1.0295"/> <hi rend="bold">sampādanūpāyo</hi>ti –</p>

<p rend="gatha1">sabbāsaṃ pana tāsampi, upāyoti sampādane.</p>

<p rend="gathalast">avekallādayo atta-niyyātanādayo matā..</p>

<p rend="bodytext">sakalassāpi hi puññādisambhārassa sammāsambodhiṃ uddissa <hi rend="bold">anavasesasambharaṇaṃ</hi> avekallakāritāyogena, tattha ca <hi rend="bold">sakkaccakāritā</hi> ādarabahumānayogena, <hi rend="bold">sātaccakāritā</hi> nirantarapayogena, <hi rend="bold">cirakālādiyogo</hi> ca antarā avosānāpajjanenāti. taṃ panassa kālaparimāṇaṃ parato āvi bhavissati. iti caturaṅgayogo etāsaṃ pāramīnaṃ sampādanūpāyo.</p>

<p rend="bodytext">tathā mahāsattena bodhāya paṭipajjantena sammāsambodhāya buddhānaṃ puretarameva attā niyyātetabbo ‘‘imāhaṃ attabhāvaṃ buddhānaṃ niyyātemī’’ti. taṃ taṃ pariggahavatthuñca paṭilābhato puretarameva dānamukhe nissajjitabbaṃ ‘‘yaṃ kiñci mayhaṃ uppajjanakaṃ jīvitaparikkhārajātaṃ, taṃ sabbaṃ sati yācake dassāmi, tesaṃ pana dinnāvasesaṃ eva mayā paribhuñjitabba’’nti.</p>

<p rend="bodytext">evañhissa sammadeva pariccāgāya kate cittābhisaṅkhāre yaṃ uppajjati pariggahavatthu aviññāṇakaṃ, saviññāṇakaṃ vā, tattha ye ime pubbe dāne akataparicayo, pariggahavatthussa parittabhāvo, uḷāramanuññatā, parikkhayacintāti <hi rend="bold">cattāro dānavinibandhā.</hi> tesu yadā mahābodhisattassa saṃvijjamānesu deyyadhammesu, paccupaṭṭhite ca yācakajane dāne cittaṃ na pakkhandati na kamati, tena niṭṭhamettha gantabbaṃ ‘‘addhāhaṃ dāne pubbe akataparicayo, tena me etarahi dātukamyatā citte na saṇṭhātī’’ti. so ‘‘evaṃ me ito paraṃ dānābhirataṃ cittaṃ bhavissati, handāhaṃ ito paṭṭhāya dānaṃ dassāmi, nanu mayā paṭikacceva pariggahavatthuṃ yācakānaṃ pariccatta’’nti dānaṃ deti muttacāgo payatapāṇi vossaggarato yācayogo dānasaṃvibhāgarato. evaṃ mahāsattassa <hi rend="bold">paṭhamo dānavinibandho</hi> hato hoti vihato samucchinno.</p>

<p rend="bodytext">tathā mahāsatto deyyadhammassa parittabhāve sati paccayavekalle iti paṭisañcikkhati ‘‘ahaṃ kho pubbe adānasīlatāya etarahi evaṃ paccayavekallo jāto, tasmā idāni mayā parittena vā hīnena vā yathāladdhena <pb ed="M" n="1.0296"/> deyyadhammena attānaṃ pīḷetvāpi dānameva dātabbaṃ, yenāhaṃ āyatimpi dānapāramiṃ matthakaṃ pāpessāmī’’ti so itarītarena dānaṃ deti muttacāgo payatapāṇi <pb ed="V" n="1.0260"/> vossaggarato yācayogo dānasaṃvibhāgarato. evaṃ mahāsattassa <hi rend="bold">dutiyo dānavinibandho</hi> hato hoti vihato samucchinno.</p>

<p rend="bodytext">tathā mahāsatto deyyadhammassa uḷāramanuññatāya adātukamyatācitte uppajjamāne iti paṭisañcikkhati ‘‘nanu tayā sappurisa uḷāratamā sabbaseṭṭhā sammāsambodhi abhipatthitā, tasmā tadatthaṃ tayā uḷāramanuññe eva deyyadhamme dātuṃ yuttarūpa’’nti. so uḷāraṃ, manuññañca dānaṃ deti muttacāgo payatapāṇi vossaggarato yācayogo dānasaṃvibhāgarato. evaṃ mahāpurisassa <hi rend="bold">tatiyo dānavinibandho</hi> hato hoti vihato samucchinno.</p>

<p rend="bodytext">tathā mahāsatto dānaṃ dento yadā deyyadhammassa parikkhayaṃ passati, so iti paṭisañcikkhati ‘‘ayaṃ kho bhogānaṃ sabhāvo, yadidaṃ khayadhammatā vayadhammatā, apica me pubbe tādisassa dānassa akatattā evaṃ bhogānaṃ parikkhayo dissati, handāhaṃ yathāladdhena deyyadhammena parittena vā, vipulena vā dānameva dadeyyaṃ, yenāhaṃ āyatiṃ dānapāramiyā matthakaṃ pāpuṇissāmī’ti. so yathāladdhena dānaṃ deti muttacāgo payatapāṇi vossaggarato yācayogo dānasaṃvibhāgarato. evaṃ mahāsattassa <hi rend="bold">catuttho dānavinibandho</hi> hato hoti vihato samucchinno. evaṃ ye ye dānapāramiyā vinibandhabhūtā anatthā, tesaṃ tesaṃ yathārahaṃ paccavekkhitvā paṭivinodanaṃ upāyo. yathā ca dānapāramiyā, evaṃ sīlapāramiādīsupi daṭṭhabbaṃ.</p>

<p rend="bodytext">apica yaṃ mahāsattassa buddhānaṃ attasanniyyātanaṃ, taṃ sammadeva sabbapāramīnaṃ sampādanūpāyo, buddhānañca attānaṃ niyyātetvā ṭhito mahāpuriso tattha tattha bodhisambhārapāripūriyā ghaṭento vāyamanto sarīrassa, sukhūpakaraṇānañca upacchedakesu dussahesupi kiccesu (kicchesu cariyā॰ aṭṭha॰ pakiṇṇakakathā) durabhisambhavesupi sattasaṅkhārasamupanītesu anatthesu tibbesu pāṇaharesu ‘‘ayaṃ mayā attabhāvo buddhānaṃ pariccatto, yaṃ vā taṃ vā ettha hotū’’ti <pb ed="M" n="1.0297"/> tannimittaṃ na kampati na vedhati īsakampi aññathattaṃ na gacchati, kusalārambhe aññadatthu acalādhiṭṭhāno ca hoti, evaṃ <hi rend="bold">attasanniyyātanampi</hi> etāsaṃ sampādanūpāyo.</p>

<p rend="bodytext">apica samāsato katābhinīhārassa attani sinehassa pariyādānaṃ, (parisosanaṃ cariyā॰ aṭṭha॰ pakiṇṇakakathā) paresu ca sinehassa parivaḍḍhanaṃ etāsaṃ sampādanūpāyo. sammāsambodhisamadhigamāya hi katamahāpaṇidhānassa mahāsattassa yāthāvato parijānanena sabbesu dhammesu <pb ed="V" n="1.0261"/> anupalittassa attani sineho parikkhayaṃ pariyādānaṃ gacchati, mahākaruṇāsamāyogavasena (samāsevanena cariyā॰ aṭṭha॰ pakiṇṇakakathā) pana piyaputte viya sabbasatte sampassamānassa tesu mettākaruṇāsineho parivaḍḍhati, tato ca taṃ tadāvatthānurūpaṃ attaparasantānesu lobhadosamohavigamena vidūrīkatamacchariyādibodhisambhārapaṭipakkho mahāpuriso dānapiyavacanaatthacariyā samānattatāsaṅkhātehi catūhi saṅgahavatthūhi (dī॰ ni॰ 3.313; a॰ ni॰ 4.32) caturadhiṭṭhānānugatehi accantaṃ janassa saṅgahakaraṇena upari yānattaye avatāraṇaṃ, paripācanañca karoti.</p>

<p rend="bodytext">mahāsattānañhi mahākaruṇā, mahāpaññā ca dānena alaṅkatā, dānaṃ piyavacanena, piyavacanaṃ atthacariyāya, atthacariyā samānattatāya alaṅkatā, saṅgahitā ca. tesañhi sabbepi satte attanā nibbisese katvā bodhisambhāresu paṭipajjantānaṃ sabbattha samānasukhadukkhatāya samānattatāsiddhi. buddhabhūtānampi ca teheva catūhi saṅgahavatthūhi caturadhiṭṭhānena paripūritābhibuddhehi janassa accantikasaṅgahakaraṇena abhivinayanaṃ sijjhati. dānañhi sammāsambuddhānaṃ cāgādhiṭṭhānena paripūritābhibuddhaṃ. piyavacanaṃ saccādhiṭṭhānena, atthacariyā paññādhiṭṭhānena, samānattatā upasamādhiṭṭhānena paripūritābhibuddhā. tathāgatānañhi sabbasāvakapaccekabuddhehi samānattatā parinibbāne. tatra hi nesaṃ avisesato ekībhāvo. tenevāha ‘‘natthi vimuttiyā nānatta’’ti. honti cettha –</p>

<p rend="gatha1">‘‘sacco cāgī upasanto, paññavā anukampako.</p>

<p rend="gathalast">sambhatasabbasambhāro, kaṃ nāmatthaṃ na sādhaye..</p>

<p rend="gatha1">mahākāruṇiko <pb ed="M" n="1.0298"/> satthā, hitesī ca upekkhako.</p>

<p rend="gathalast">nirapekkho ca sabbattha, aho acchariyo jino..</p>

<p rend="gatha1">viratto sabbadhammesu, sattesu ca upekkhako.</p>

<p rend="gathalast">sadā sattahite yutto, aho acchariyo jino..</p>

<p rend="gatha1">sabbadā sabbasattānaṃ, hitāya ca sukhāya ca.</p>

<p rend="gathalast">uyyutto akilāsū ca, aho acchariyo jino’’ti.. (cariyā॰ aṭṭha॰ pakiṇṇakakathā).</p>

<p rend="bodytext"><hi rend="bold">kittakena</hi> <pb ed="V" n="1.0262"/> <hi rend="bold">kālena sampādana</hi>nti –</p>

<p rend="gatha1">paññādhikādibhedena, ugghāṭitaññuādinā.</p>

<p rend="gathalast">tiṇṇampi bodhisattānaṃ, vasā kālo tidhā mato..</p>

<p rend="bodytext">heṭṭhimena hi tāva paricchedena cattāri asaṅkhyeyyāni, mahākappānaṃ satasahassañca, majjhimena aṭṭha asaṅkhyeyyāni, mahākappānaṃ satasahassañca, uparimena pana soḷasa asaṅkhyeyyāni, mahākappānaṃ satasahassañca. ete ca bhedā yathākkamaṃ paññādhikasaddhādhikavīriyādhikavasena veditabbā. paññādhikānañhi saddhā mandā hoti, paññā tikkhā. saddhādhikānaṃ paññā majjhimā hoti. vīriyādhikānaṃ paññā mandā. paññānubhāvena ca sammāsambodhi abhigantabbāti (su॰ ni॰ aṭṭha॰ 1.34 atthato samānaṃ) <hi rend="bold">aṭṭhakathāyaṃ</hi> vuttaṃ.</p>

<p rend="bodytext">apare pana ‘‘vīriyassa tikkhamajjhimamudubhāvena bodhisattānaṃ ayaṃ kālavibhāgo’’ti vadanti, avisesena pana vimuttiparipācanīyānaṃ dhammānaṃ tikkhamajjhimamudubhāvena yathāvuttakālabhedena bodhisambhārā tesaṃ pāripūriṃ gacchantīti tayopete kālabhedā yuttātipi vadanti. evaṃ tividhā hi bodhisattā abhinīhārakkhaṇe bhavanti eko ugghaṭitaññū, eko vipañcitaññū, eko neyyoti. tesu yo ugghaṭitaññū, so sammāsambuddhassa sammukhā catuppadagāthaṃ suṇanto gāthāya tatiyapade apariyosite eva chahi abhiññāhi saha paṭisambhidāhi arahattaṃ adhigantuṃ samatthupanissayo hoti, sace sāvakabodhiyaṃ adhimutto siyā.</p>

<p rend="bodytext">dutiyo bhagavato sammukhā catuppadagāthaṃ suṇanto apariyosite eva gāthāya catutthapade chahi abhiññāhi arahattaṃ adhigantuṃ samatthupanissayo hoti, yadi sāvakabodhiyaṃ adhimutto siyā.</p>

<p rend="bodytext">itaro <pb ed="M" n="1.0299"/> pana bhagavato sammukhā catuppadagāthaṃ sutvā pariyositāya gāthāya chahi abhiññāhi arahattaṃ adhigantuṃ samatthupanissayo hoti.</p>

<p rend="bodytext">tayopete vinā kālabhedena katābhinīhārā, buddhānaṃ santike laddhabyākaraṇā ca anukkamena <pb ed="V" n="1.0263"/> pāramiyo pūrentā yathākkamaṃ yathāvuttabhedena kālena sammāsambodhiṃ pāpuṇanti. tesu tesu pana kālabhedesu aparipuṇṇesu te te mahāsattā divase divase vessantaradānasadisaṃ mahādānaṃ dentāpi tadanurūpe sīlādisabbapāramidhamme ācinantāpi pañca mahāpariccāge pariccajantāpi ñātatthacariyaṃ lokatthacariyaṃ buddhatthacariyaṃ paramakoṭiṃ pāpentāpi antarāva sammāsambuddhā bhavissantīti netaṃ ṭhānaṃ vijjati. kasmā? ñāṇassa aparipaccanato, buddhakārakadhammānañca apariniṭṭhānato. paricchinnakālanipphāditaṃ viya hi sassaṃ yathāvuttakālaparicchedena parinipphāditā sammāsambodhi tadantarā pana sabbussāhena vāyamantenāpi na sakkā adhigantunti pāramipāripūri yathāvuttakālavisesena sampajjatīti veditabbaṃ.</p>

<p rend="bodytext"><hi rend="bold">ko ānisaṃso</hi>ti –</p>

<p rend="bodytext">ye te katābhinīhārānaṃ bodhisattānaṃ –</p>

<p rend="gatha1">‘‘evaṃ sabbaṅgasampannā, bodhiyā niyatā narā.</p>

<p rend="gathalast">saṃsaraṃ dīghamaddhānaṃ, kappakoṭisatehipi..</p>

<p rend="gatha1">avīcimhi nuppajjanti, tathā lokantaresu ca.</p>

<p rend="gathalast">nijjhāmataṇhā khuppipāsā, na honti kālakañcikā.. (kālakañcikā cariyā॰ aṭṭha॰ pakiṇṇakakathā).</p>

<p rend="gatha1">na honti khuddakā pāṇā, upapajjantāpi duggatiṃ.</p>

<p rend="gathalast">jāyamānā manussesu, jaccandhā na bhavanti te..</p>

<p rend="gatha1">sotavekallatā natthi, na bhavanti mūgapakkhikā.</p>

<p rend="gathalast">itthibhāvaṃ na gacchanti, ubhatobyañjanapaṇḍakā..</p>

<p rend="gatha1">na bhavanti pariyāpannā, bodhiyā niyatā narā.</p>

<p rend="gathalast">muttā ānantarikehi, sabbattha suddhagocarā..</p>

<p rend="gatha1">micchādiṭṭhiṃ <pb ed="V" n="1.0264"/><pb ed="M" n="1.0300"/> na sevanti, kammakiriyadassanā.</p>

<p rend="gathalast">vasamānāpi saggesu, asaññaṃ nupapajjare..</p>

<p rend="gatha1">suddhāvāsesu devesu, hetu nāma na vijjati.</p>

<p rend="gatha1">nekkhammaninnā sappurisā, visaṃyuttā bhavābhave.</p>

<p rend="gathalast">caranti lokatthacariyāyo, pūrenti sabbapāramī’’ti.. (aṭṭhasā॰ nidānakathā; cariyā॰ pakiṇṇakakathā; apa॰ aṭṭha॰ 1.dūrenidānakathā; jā॰ aṭṭha॰ 1.dūrenidānakathā; bu॰ vaṃ॰ aṭṭha॰ 27.dūrenidānakathā). –</p>

<p rend="bodytext">evaṃ saṃvaṇṇitā ānisaṃsā, ye ca ‘‘sato sampajāno ānanda bodhisatto tusitā kāyā cavitvā mātukucchiṃ okkamatī’’tiādinā (ma॰ ni॰ 3.204) soḷasa acchariyabbhutadhammappakārā, ye ca ‘‘sītaṃ byapagataṃ hoti, uṇhañca vūpasamatī’’tiādinā, (khu॰ ni॰ 4-313 piṭṭhe) ‘‘jāyamāne kho sāriputta, bodhisatte ayaṃ dasasahassilokadhātu saṅkampati sampakampati sampavedhatī’’tiādinā ca dvattiṃsa pubbanimittappakārā, ye vā panaññepi bodhisattānaṃ adhippāyasamijjhanaṃ, kammādīsu ca vasibhāvoti evamādayo tattha tattha jātakabuddhavaṃsādīsu dassitappakārā ānisaṃsā, te sabbepi etāsaṃ ānisaṃsā, tathā yathānidassitabhedā alobhādosādiguṇayugaḷādayo cāti veditabbā.</p>

<p rend="bodytext">apica yasmā bodhisatto abhinīhārato paṭṭhāya sabbasattānaṃ pitusamo hoti hitesitāya, dakkhiṇeyyako garu bhāvanīyo paramañca puññakkhettaṃ hoti guṇavisesayogena, yebhuyyena ca manussānaṃ piyo hoti, amanussānaṃ piyo hoti, devatāhi anupālīyati, mettākaruṇāparibhāvitasantānatāya vāḷamigādīhi ca anabhibhavanīyo hoti, yasmiṃ yasmiñca sattanikāye paccājāyati, tasmiṃ tasmiṃ uḷārena vaṇṇena uḷārena yasena uḷārena sukhena uḷārena balena uḷārena ādhipateyyena aññe satte abhibhavati puññavisesayogato.</p>

<p rend="bodytext">appābādho hoti appātaṅko, suvisuddhā cassa saddhā hoti suvisadā, suvisuddhaṃ vīriyaṃ, sati samādhi paññā suvisadā, mandakileso hoti mandadaratho mandapariḷāho, kilesānaṃ mandabhāveneva subbaco hoti padakkhiṇaggāhī, khamo hoti sorato, sakhilo hoti paṭisandhārakusalo<pb ed="M" n="1.0301"/>, akodhano hoti anupanāhī, amakkhī hoti apaḷāsī, anissukī hoti amaccharī, asaṭho hoti amāyāvī, athaddho hoti anatimānī, asāraddho hoti appamatto<pb ed="V" n="1.0265"/>, parato upatāpasaho hoti paresaṃ anupatāpī, yasmiñca gāmakhette paṭivasati, tattha sattānaṃ bhayādayo upaddavā yebhuyyena anuppannā nuppajjanti, uppannā ca vūpasamanti, yesu ca apāyesu uppajjati, na tattha pacurajano viya dukkhena adhimattaṃ pīḷīyati, bhiyyoso mattāya saṃvegabhayamāpajjati. tasmā mahāpurisassa yathārahaṃ tasmiṃ tasmiṃ bhave labbhamānā ete sattānaṃ pitusamatādakkhiṇeyyatādayo guṇavisesā ānisaṃsāti veditabbā.</p>

<p rend="bodytext">tathā āyusampadā rūpasampadā kulasampadā issariyasampadā ādeyyavacanatā mahānubhāvatāti etepi mahāpurisassa pāramīnaṃ ānisaṃsāti veditabbā. tattha <hi rend="bold">āyusampadā</hi> nāma tassaṃ tassaṃ upapattiyaṃ dīghāyukatā ciraṭṭhitikatā, tāya yathāraddhāni kusalasamādānāni pariyosāpeti, bahuñca kusalaṃ upacinoti. <hi rend="bold">rūpasampadā</hi> nāma abhirūpatā dassanīyatā pāsādikatā, tāya rūpappamāṇānaṃ sattānaṃ pasādāvaho hoti sambhāvanīyo. <hi rend="bold">kulasampadā</hi> nāma uḷāresu kulesu abhinibbatti, tāya [jātimadādimadasattānampi (madamattānampi cariyā॰ aṭṭha॰ pakiṇṇakakathā)] upasaṅkamanīyo hoti payirupāsanīyo, tena te nibbisevane karonti. <hi rend="bold">issariyasampadā</hi> nāma mahāvibhavatā, mahesakkhatā, mahāparivāratā ca, tāhi saṅgahitabbe catūhi saṅgahavatthūhi (dī॰ ni॰ 3.313; a॰ ni॰ 1.256) saṅgahituṃ, niggahetabbe dhammena niggahetuñca samattho hoti. <hi rend="bold">ādeyyavacanatā</hi> nāma saddheyyatā paccayikatā, tāya sattānaṃ pamāṇabhūto hoti, alaṅghanīyā cassa āṇā hoti. <hi rend="bold">mahānubhāvatā</hi> nāma pabhāvamahantatā, tāya parehi na abhibhuyyati, sayameva pana pare aññadatthu abhibhavati dhammena, samena, yathābhūtaguṇehi ca, evametesaṃ āyusampadādayo mahāpurisassa pāramīnaṃ ānisaṃsā, sayañca aparimāṇassa puññasambhārassa parivuddhihetubhūtā yānattaye sattānaṃ avatāraṇassa paripācanassa kāraṇabhūtāti veditabbā.</p>

<p rend="bodytext"><hi rend="bold">kiṃ</hi> <pb ed="M" n="1.0302"/> <hi rend="bold">phala</hi>nti –</p>

<p rend="gatha1">sammāsambuddhatā tāsaṃ, jaññā phalaṃ samāsato.</p>

<p rend="gathalast">vitthārato anantāpa-meyyā guṇagaṇā matā..</p>

<p rend="bodytext">samāsato hi tāva sammāsambuddhabhāvo etāsaṃ phalaṃ. vitthārato pana bāttiṃsamahāpurisalakkhaṇa (dī॰ ni॰ 2.33 ādayo; 3.198; ma॰ ni॰ 2.386) asītānubyañjana, byāmappabhādianekaguṇagaṇasamujjalarūpakāyasampattiadhiṭṭhānā dasabala- (ma॰ ni॰ 4.8; a॰ ni॰ 10.21) catuvesārajja- <pb ed="V" n="1.0266"/> (a॰ ni॰ 4.8) chaasādhāraṇañāṇaaṭṭhārasāveṇikabuddhadhamma- (dī॰ ni॰ aṭṭha॰ 3.305;) pabhutianantāparimāṇaguṇasamudayopasobhinī dhammakāyasirī, yāvatā pana buddhaguṇā ye anekehipi kappehi sammāsambuddhenāpi vācāya pariyosāpetuṃ na sakkā, idameva tāsaṃ phalaṃ. vuttañcetaṃ bhagavatā –</p>

<p rend="gatha1">‘‘buddhopi buddhassa bhaṇeyya vaṇṇaṃ,</p>

<p rend="gatha2">kappampi ce aññamabhāsamāno.</p>

<p rend="gatha3">khīyetha kappo ciradīghamantare,</p>

<p rend="gathalast">vaṇṇo na khīyetha tathāgatassā’’ti.. (dī॰ ni॰ aṭṭha॰ 1.304; 3.141; udā॰ aṭṭha॰ 53; cariyā॰ aṭṭha॰ nidānakathā, pakiṇṇakakathā) –</p>

<p rend="unindented">evamettha pāramīsu pakiṇṇakakathā veditabbā.</p>

<p rend="bodytext">evaṃ yathāvuttāya paṭipadāya yathāvuttavibhāgānaṃ pāramīnaṃ pūritabhāvaṃ sandhāyāha <hi rend="bold">‘‘samatiṃsa pāramiyo pūretvā’’</hi>ti. satipi mahāpariccāgānaṃ dānapāramibhāve pariccāgavisesabhāvadassanatthaṃ, visesasambhāratādassanatthaṃ, sudukkarabhāvadassanatthañca tesaṃ visuṃ gahaṇaṃ, tatoyeva ca aṅgapariccāgato nayanapariccāgassa, pariggahapariccāgabhāvasāmaññepi dhanarajjapariccāgato puttadārapariccāgassa visuṃ gahaṇaṃ kataṃ, tathāyeva <hi rend="bold">ācariyadhammapālattherena</hi> (dī॰ ni॰ ṭī॰ 1.7) vuttaṃ. ācariyasāriputtattherenapi <hi rend="bold">aṅguttaraṭīkāyaṃ,</hi> (a॰ ni॰ ṭī॰ 1.ekapuggalavaggassa paṭhame) katthaci pana puttadārapariccāge visuṃ katvā nayanapariccāgamaññatra jīvitapariccāgaṃ vā pakkhipitvā rajjapariccāgamaññatra pañca mahāpariccāge vadanti.</p>

<p rend="bodytext">gatapaccāgatikavattasaṅkhātāya <pb ed="M" n="1.0303"/> (dī॰ ni॰ aṭṭha॰ 1.9; ma॰ ni॰ aṭṭha॰ 1.10.9; saṃ॰ ni॰ aṭṭha॰ 3.5.368; vibha॰ aṭṭha॰ 523; su॰ ni॰ aṭṭha॰ 1.1.35) pubbabhāgapaṭipadāya saddhiṃ abhiññāsamāpattinipphādanaṃ <hi rend="bold">pubbayogo.</hi> dānādīsuyeva sātisayapaṭipattinipphādanaṃ <hi rend="bold">pubbacariyā.</hi> yā vā cariyāpiṭakasaṅgahitā, sā <hi rend="bold">pubbacariyā.</hi> keci pana ‘‘abhinīhāro <hi rend="bold">pubbayogo.</hi> dānādipaṭipatti vā kāyavivekavasena ekacariyā vā <hi rend="bold">pubbacariyā’’</hi>ti vadanti. dānādīnañceva appicchatādīnañca saṃsāranibbānesu ādīnavānisaṃsānañca <pb ed="V" n="1.0267"/> vibhāvanavasena, sattānaṃ bodhittaye patiṭṭhāpanaparipācanavasena ca pavattā kathā <hi rend="bold">dhammakkhānaṃ.</hi> ñātīnamatthassa cariyā <hi rend="bold">ñātatthacariyā,</hi> sāpi karuṇāyanavaseneva. <hi rend="bold">ādi</hi>-saddena <hi rend="bold">lokatthacariyā</hi>dayo saṅgaṇhāti. kammassakatāñāṇavasena, anavajjakammāyatanasippāyatanavijjāṭṭhānaparicayavasena, khandhāyatanādiparicayavasena, lakkhaṇattayatīraṇavasena ca ñāṇacāro <hi rend="bold">buddhicariyā,</hi> sā panatthato paññāpāramīyeva, ñāṇasambhāradassanatthaṃ pana visuṃ gahaṇaṃ. <hi rend="bold">koṭi</hi>nti pariyantaṃ ukkaṃsaṃ. <hi rend="bold">tathā amhākampi bhagavā āgato</hi>ti etthāpi ‘‘dānapāramiṃ pūretvā’’tiādinā sambandho.</p>

<p rend="bodytext">evaṃ pāramipūraṇavasena <hi rend="bold">‘‘tathā āgato’’</hi>ti padassatthaṃ dassetvā idāni bodhipakkhiyadhammavasenapi dassento <hi rend="bold">‘‘cattāro satipaṭṭhāne’’</hi>tiādimāha. tattha satipaṭṭhānādiggahaṇena āgamanapaṭipadaṃ matthakaṃ pāpetvā dasseti maggaphalapakkhikānaññeva gahetabbattā, vipassanāsaṅgahitā eva vā satipaṭṭhānādayo daṭṭhabbā pubbabhāgapaṭipadāya gahaṇato. <hi rend="bold">bhāvetvā</hi>ti uppādetvā. <hi rend="bold">brūhetvā</hi>ti vaḍḍhetvā. ettha ca ‘‘yena abhinīhārenā’’tiādinā āgamanapaṭipadāyaādiṃ dasseti, ‘‘dānapāramiṃ pūretvā’’tiādinā majjhe, ‘‘cattāro satipaṭṭhāne’’tiādinā pariyosānaṃ. tasmā ‘‘āgato’’ti vuttassa āgamanassa kāraṇabhūtapaṭipadāvisesadassanaṃyeva tiṇṇaṃ nayānaṃ visesoti daṭṭhabbaṃ. idāni yathāvuttena atthayojanattayena siddhaṃ paṭhamakāraṇameva gāthābandhavasena dassetuṃ <hi rend="bold">‘‘yathevā’’</hi>tiādi vuttaṃ. tattha idhalokamhi vipassiādayo munayo sabbaññubhāvaṃ yathāvuttena kāraṇattayena āgatā yatheva, tathā pañcahi cakkhūhi cakkhumā ayaṃ sakyamunipi yena kāraṇena āgato, tenesa tathāgato nāma vuccatīti yojanā.</p>

<p rend="bodytext"><hi rend="bold">sampatijāto</hi>ti <pb ed="M" n="1.0304"/> manussānaṃ hatthato muccitvā muhuttajāto, na pana mātukucchito nikkhantamatto mātukucchito nikkhantamattañhi mahāsattaṃ paṭhamaṃ brahmāno suvaṇṇajālena paṭiggaṇhiṃsu, tesaṃ hatthato cattāro mahārājāno ajinappaveṇiyā, tesaṃ hatthato manussā dukūlacumbaṭakena paṭiggaṇhiṃsu, ‘‘manussānaṃ hatthato muccitvā pathaviyaṃ patiṭṭhito’’ti (dī॰ ni॰ aṭṭha॰ 2.31) vakkhati. <hi rend="bold">‘‘kathañcā’’</hi>tiādi vitthāradassanaṃ. <hi rend="bold">yathāha</hi> bhagavā mahāpadānadesanāyaṃ. <hi rend="bold">setamhi chatte</hi>ti dibbasetacchatte. <hi rend="bold">anuhīramāne</hi>ti dhāriyamāne. <hi rend="bold">‘‘anudhāriyamāne’’</hi>tipi idāni pāṭho. ‘‘ettha ca chattaggahaṇeneva khaggadīni pañca kakudhabhaṇḍānipi gahitānevāti daṭṭhabbaṃ. khaggatālavaṇṭamorahatthakavālabījanīuṇhīsapaṭṭāpi hi chattena saha tadā upaṭṭhitā ahesuṃ. chattādīniyeva ca tadā paññāyiṃsu, na chattādigāhakā’’ti <pb ed="V" n="1.0268"/> (dī॰ ni॰ ṭī॰ 1.7) <hi rend="bold">ācariyadhammapālattherena</hi> vuttaṃ, ācariyasāriputtattherenāpi <hi rend="bold">aṅguttaraṭīkāyaṃ</hi> (a॰ ni॰ ṭī॰ 1.ekapuggalavaggassa paṭhame) evaṃ sati tālavaṇṭādīnampi kakudhabhaṇḍasamaññā. apica khaggādīni kakudhabhaṇḍāni, tadaññānipi tālavaṇṭādīni tadā upaṭṭhitānīti adhippāyena tathā vuttaṃ.</p>

<p rend="bodytext"><hi rend="bold">sabbā ca disā</hi>ti dasa disā. <hi rend="bold">anuviloketī</hi>ti puññānubhāvena lokavivaraṇapāṭihāriye jāte paññāyamānaṃ dasasahassilokadhātuṃ maṃsacakkhunāva oloketīti attho. nayidaṃ sabbadisānuvilokanaṃ sattapadavītihāruttarakālaṃ paṭhamamevānuvilokanato. mahāsatto hi manussānaṃ hatthato muccitvā puratthimaṃ disaṃ olokesi. tattha devamanussā gandhamālādīhi pūjayamānā ‘‘mahāpurisa idha tumhehi sadisopi natthi, kuto tayā uttaritaro’’ti āhaṃsu. evaṃ catasso disā catasso anudisā heṭṭhā uparīti sabbā disāanuviloketvā sabbattha attanā sadisamadisvā ‘‘ayaṃ uttarā disā’’ti sattapadavītihārena agamāsīti <hi rend="bold">ācariyadhammapālattherena</hi> (dī॰ ni॰ ṭī॰ 1.7) <hi rend="bold">ācariyasāriputtattherena</hi> (a॰ ni॰ ṭī॰ 1.ekapuggalavaggassa paṭhame) ca vuttaṃ. <hi rend="bold">mahāpadānasuttaṭṭhakathāya</hi>mpi (dī॰ ni॰ aṭṭha॰ 2.31) evameva vaṇṇitaṃ. tasmā sattapadavītihārato paṭhamaṃ sabbadisānuvilokanaṃ katvā sattapadavītihārena gantvā tadupari āsabhiṃ vācaṃ bhāsatīti daṭṭhabbaṃ. idha, pana aññāsu ca aṭṭhakathāsu samehi <pb ed="M" n="1.0305"/> pādehi patiṭṭhahanato paṭṭhāya yāva āsabhīvācābhāsanaṃ tāva yathākkamaṃ eva pubbanimittabhāvaṃ vibhāvento ‘‘sattamapadūpari ṭhatvā sabbadisānuvilokanaṃ sabbaññutānāvaraṇañāṇapaṭilābhassā’’tiādīni vadati, evampi yathā na virujjhati, tathā eva attho gahetabbo. ‘‘sattamapadūpari ṭhatvā’’ti ca pāṭho pacchā pamādalekhavasena edisena vacanakkamena mahāpadānaṭṭhakathāyamadissamānattāti. <hi rend="bold">āsabhi</hi>nti uttamaṃ, akampanikaṃ vā, nibbhayanti attho. usabhassa idanti hi <hi rend="bold">āsabhaṃ,</hi> sūrabhāvo, tena yuttattā panāyaṃ vācā ‘‘āsabhī’’ti vuccati. <hi rend="bold">aggo</hi>ti sabbapaṭhamo. <hi rend="bold">jeṭṭho, seṭṭho</hi>ti ca tasseva vevacanaṃ. saddatthamattato pana <hi rend="bold">aggo</hi>ti guṇehi sabbapadhāno. <hi rend="bold">jeṭṭho</hi>ti guṇavaseneva sabbesaṃ vuddhatamo, guṇehi mahallakatamoti vuttaṃ hoti. <hi rend="bold">seṭṭho</hi>ti guṇavaseneva sabbesaṃ pasaṭṭhatamo. <hi rend="bold">lokassā</hi>ti vibhattāvadhibhūte nissakkatthe sāmivacanaṃ. <hi rend="bold">ayamantimā jāti, natthi dāni punabbhavo</hi>ti imasmiṃ attabhāve pattabbaṃ arahattaṃ byākāsi tabbaseneva punabbhavābhāvato.</p>

<p rend="bodytext">idāni tathāgamanaṃ sambhāvento <hi rend="bold">‘‘tañcassā’’</hi>tiādimāha. pubbanimittabhāvena tathaṃ avitathanti sambandho. <hi rend="bold">visesādhigamāna</hi>nti guṇavisesādhigamānaṃ. tadevatthaṃ vitthārato dasseti <hi rend="bold">‘‘yañhī’’</hi>tiādinā<pb ed="V" n="1.0269"/>. tattha <hi rend="bold">ya</hi>nti kiriyāparāmasanaṃ, tena ‘‘patiṭṭhahī’’ti ettha pakatiyatthaṃpatiṭṭhānakiriyaṃ parāmasati. <hi rend="bold">idamassā</hi>ti idaṃ patiṭṭhahanaṃ assa bhagavato. paṭilābhasadde sāminiddeso cesa, kattuniddeso vā. <hi rend="bold">pubbanimitta</hi>nti tappaṭilābhasaṅkhātassa āyatiṃ uppajjamānakassa hitassa paṭhamaṃ pavattaṃ sañjānanakāraṇaṃ. bhagavato hi acchariyabbhutaguṇavisesādhigamane pañca mahāsupinādayo viya etāni sañjānananimittāni pātubhavanti, yathā taṃ loke puññavantānaṃ puññaphalavisesādhigamaneti.</p>

<p rend="bodytext"><hi rend="bold">sabbalokuttarabhāvassā</hi>ti sabbalokānamuttamabhāvassa, sabbalokātikkamanabhāvassa vā. satta padāni <hi rend="bold">sattapadaṃ,</hi> tassa vītihāro visesena atiharaṇaṃ <hi rend="bold">sattapadavītihāro,</hi> sattapadanikkhepoti attho. so pana samagamane dvinnaṃ padānamantare muṭṭhiratanamattanti vuttaṃ.</p>

<p rend="gatha1">‘‘anekasākhañca <pb ed="M" n="1.0306"/> sahassamaṇḍalaṃ,</p>

<p rend="gatha2">chattaṃ marū dhārayumantalikkhe.</p>

<p rend="gatha3">suvaṇṇadaṇḍā vītipatanti cāmarā,</p>

<p rend="gathalast">na dissare cāmarachattagāhakā’’ti.. (su॰ ni॰ 693). –</p>

<p rend="unindented">suttanipāte nāḷakasutte āyasmatā ānandattherena vuttaṃ nidānagāthāpadaṃ sandhāya <hi rend="bold">‘‘suvaṇṇadaṇḍā vītipatanti cāmarāti etthā’’</hi>ti vuttaṃ. <hi rend="bold">etthā</hi>ti hi etasmiṃ gāthāpadeti attho. mahāpadānasutte anāgatattā pana cāmarukkhepassa tathā vacanaṃ daṭṭhabbaṃ. tattha āgatānusārena hi idha pubbanimittabhāvaṃ vadati, <hi rend="bold">camaro</hi> nāma migaviseso. yassa vālena rājakakudhabhūtaṃ vālabījaniṃ karonti, tassa ayanti <hi rend="bold">cāmarī.</hi> tassā ukkhepo tathā, vutto soti <hi rend="bold">vuttacāmarukkhepo. arahattavimuttivaravimalasetacchattapaṭilābhassā</hi>ti arahattaphalasamāpattisaṅkhātavaravimalasetacchattapaṭilābhassa. <hi rend="bold">sattamapadūparī</hi>ti ettha <hi rend="bold">pada</hi>-saddo padavaḷañjanavācako, tasmā sattamassa padavaḷañjanassa uparīti attho. sabbaññutaññāṇameva sabbattha appaṭihatacāratāya anāvaraṇanti āha <hi rend="bold">‘‘sabbaññutānāvaraṇañāṇapaṭilābhassā’’</hi>ti. <hi rend="bold">tathā ayaṃ bhagavā…pe॰… pubbanimittabhāvanā</hi>ti ettha ‘‘yañhī’’tiādi adhikārattā, gamyamānattā ca na vuttaṃ, etena ca abhijātiyaṃ dhammatāvasena uppajjanakavisesā sabbabodhisattānaṃ sādhāraṇāti dasseti. pāramitānissandā hi te.</p>

<p rend="bodytext"><hi rend="bold">porāṇā</hi>ti aṭṭhakathācariyā. gavampati usabho samehi pādehi vasūnaṃ ratanānaṃ dhāraṇato vasundarasaṅkhātaṃ <pb ed="V" n="1.0270"/> bhūmiṃ phusī yathā, tathā manussānaṃ hatthato muccitvā muhuttajāto so gotamo samehi pādehi vasundharaṃ phusīti attho. <hi rend="bold">vikkamī</hi>ti agamāsi. <hi rend="bold">satta padānī</hi>ti sattapadavaḷañjanaṭṭhānāni. accantasaṃyoge cetaṃ upayogavacanaṃ, sattapadavārehīti vā karaṇattho uttarapadalopavasena daṭṭhabbo. <hi rend="bold">marū</hi>ti devā yathāmariyādaṃ maraṇasabhāvato. <hi rend="bold">samā</hi>ti vilokanasamatāya samā sadisiyo. mahāpuriso hi yathā ekaṃ disaṃ vilokesi, evaṃ sesadisāpi, na katthaci vilokane vinibandho tassa ahosi, samāti vā viloketuṃ yuttāti attho. na hi tadā bodhisattassa virūpabībhacchavisamarūpāni viloketumayuttāni disāsu upaṭṭhahanti<pb ed="M" n="1.0307"/>, vissaṭṭhamañjūviññeyyādivasena aṭṭhaṅgupetaṃ giraṃ abbhudīrayi pabbatamuddhaniṭṭhito sīho yathā abhinadīti attho.</p>

<p rend="bodytext">evaṃ kāyagamanatthena gatasaddena tathāgatasaddaṃ niddisitvā idāni ñāṇagamanatthena niddisituṃ <hi rend="bold">‘‘atha vā’’</hi>tiādimāha. tattha ‘‘yathā vipassī bhagavā’’tiādīsupi ‘‘nekkhammena kāmacchandaṃ pahāyā’’tiādinā yojetabbaṃ. <hi rend="bold">nekkhammenā</hi>ti alobhapadhānena kusalacittuppādena. kusalā hi dhammā idha nekkhammaṃ tesaṃ sabbesampi kāmacchandapaṭipakkhattā, na pabbajjādayo eva. ‘‘paṭhamajjhānenā’’tipi vadanti keci, tadayuttameva paṭhamajjhānassa pubbabhāgapaṭipadāya eva idha icchitattā. <hi rend="bold">pahāyā</hi>ti pajahitvā. <hi rend="bold">gato</hi>ti uttarivisesaṃ ñāṇagamanena paṭipanno. <hi rend="bold">pahāyā</hi>ti vā pahānahetu, pahāne vā sati. hetulakkhaṇatthesu hi ayaṃ tvā-saddo ‘‘sakko hutvā nibbattī’’tiādīsu (dī॰ ni॰ aṭṭha॰ 2.355) viya. kāmacchandādippahānahetukañca ‘‘gato’’ti ettha vuttaṃ avabodhasaṅkhātaṃ, paṭipattisaṅkhātaṃ vā gamanaṃ kāmacchandādippahānena ca taṃ lakkhīyati, esa nayo <hi rend="bold">‘‘padāletvā’’</hi>tiādīsupi. <hi rend="bold">abyāpādenā</hi>ti mettāya. <hi rend="bold">ālokasaññāyā</hi>ti vibhūtaṃ katvā manasikārena upaṭṭhitālokasañjānanena. <hi rend="bold">avikkhepenā</hi>ti samādhinā. <hi rend="bold">dhammavavatthānenā</hi>ti kusalādidhammānaṃ yāthāvanicchayena, sappaccayanāmarūpavavatthānenātipi vadanti.</p>

<p rend="bodytext">evaṃ kāmacchandādinīvaraṇappahānena ‘‘abhijjhaṃ loke pahāyā’’tiādinā vuttāya paṭhamajjhānassa pubbabhāgapaṭipadāya bhagavato ñāṇagamanavisiṭṭhaṃ tathāgatabhāvaṃ dassetvā idāni saha upāyena aṭṭhahi samāpattīhi, aṭṭhārasahi ca mahāvipassanāhi taṃ dassetuṃ <hi rend="bold">‘‘ñāṇenā’’</hi>tiādimāha. nāmarūpapariggahakaṅkhāvitaraṇānañhi vinibandhabhūtassa mohassa dūrīkaraṇena ñātapariññāyaṃ ṭhitassa aniccasaññādayo sijjhanti, tasmā avijjāpadālanaṃ vipassanāya upāyo. tathā jhānasamāpattīsu abhiratinimittena pāmojjena, tattha anabhiratiyā vinoditāya jhānādīnaṃ samadhigamoti samāpattiyā arativinodanaṃ upāyo. samāpattivipassanānukkamena <pb ed="V" n="1.0271"/> pana upari vakkhamānanayena niddisitabbepi nīvaraṇasabhāvāya avijjāya heṭṭhā kāmacchandādivasena dassitanīvaraṇesupi saṅgahadassanatthaṃ uppaṭipāṭiniddeso daṭṭhabbo.</p>

<p rend="bodytext">samāpattivihārapavesananibandhanena <pb ed="M" n="1.0308"/> nīvaraṇāni kavāṭasadisānīti āha <hi rend="bold">‘‘nīvaraṇakavāṭaṃ ugghāṭetvā’’</hi>ti. ‘‘rattiṃ anuvitakketvā anuvicāretvā divā kammante payojetī’’ti majjhimāgamavare mūlapaṇṇāsake <hi rend="bold">vammikasutte</hi> (ma॰ ni॰ 1.249) vuttaṭṭhāne viya vitakkavicārā vūpasamā [dhūmāyanā (dī॰ ni॰ ṭī॰ 1.7)] adhippetāti sandhāya <hi rend="bold">‘‘vitakkavicāradhūmaṃ vūpasametvā’’</hi>ti vuttaṃ, vitakkavicārasaṅkhātaṃ dhūmaṃ vūpasametvāti attho. ‘‘vitakkavicāra’’micceva adhunā pāṭho, so na porāṇo ācariyadhammapālattherena, ācariyasāriputtattherena ca yathāvuttapāṭhasseva uddhatattā. <hi rend="bold">virājetvā</hi>ti jigucchitvā, samatikkamitvā vā. tadubhayattho hesa ‘‘pītiyā ca virāgā’’tiādīsu (dī॰ ni॰ 1.7; ma॰ ni॰ 3.155; pārā॰ 11; vibha॰ 625) viya. kāmaṃ paṭhamajjhānūpacāre eva dukkhaṃ, catutthajjhānūpacāre eva ca sukhaṃ pahīyati, atisayappahānaṃ pana sandhāyāha <hi rend="bold">‘‘catutthajjhānena sukhadukkhaṃ pahāyā’’</hi>ti.</p>

<p rend="bodytext"><hi rend="bold">rūpasaññā</hi>ti saññāsīsena rūpāvacarajjhānāni ceva tadārammaṇāni ca vuttāni. rūpāvacarajjhānampi hi ‘‘rūpa’’nti vuccati uttarapadalopena ‘‘rūpī rūpāni passatī’’tiādīsu (dha॰ sa॰ 248) tassa ārammaṇampi kasiṇarūpaṃ purimapadalopena ‘‘bahiddhā rūpāni passati suvaṇṇadubbaṇṇānī’’tiādīsu (dha॰ sa॰ 223 ādayo) tasmā idha rūpe rūpajjhāne taṃsahagatā saññā rūpasaññāti evaṃ saññāsīsena rūpāvacarajjhānāni vuttāni, rūpaṃ saññā assāti <hi rend="bold">rūpasaññaṃ,</hi> rūpasaññāsamannāgatanti vuttaṃ hoti. evaṃ pathavīkasiṇādibhedassa tadārammaṇassa cetaṃ adhivacananti veditabbaṃ. <hi rend="bold">paṭighasaññā</hi>ti cakkhādīnaṃ vatthūnaṃ, rūpādīnaṃ ārammaṇānañca paṭighātena paṭihananena visayivisayasamodhānena samuppannā dvipañcaviññāṇasahagatā saññā. <hi rend="bold">nānattasaññā</hi>ti aṭṭha kāmāvacarakusalasaññā, dvādasa akusalasaññā, ekādasa kāmāvacarakusalavipākasaññā, dve akusalavipākasaññā, ekādasa kāmāvacarakiriyasaññāti etāsaṃ catucattālīsasaññānametaṃ adhivacanaṃ. etā hi yasmā rūpasaddādibhede nānatte nānāsabhāve gocare pavattanti, yasmā ca nānattā nānāsabhāvā aññamaññaṃ asadisā, tasmā ‘‘nānattasaññā’’ti vuccanti.</p>

<p rend="bodytext">aniccassa<pb ed="V" n="1.0272"/>, aniccanti vā anupassanā <hi rend="bold">aniccānupassanā,</hi> tebhūmakadhammānaṃ aniccataṃ gahetvā pavattāya vipassanāyetaṃ nāmaṃ. <hi rend="bold">niccasañña</hi>nti saṅkhatadhamme ‘‘niccā <pb ed="M" n="1.0309"/> sassatā’’ti pavattamicchāsaññaṃ, saññāsīsena cettha diṭṭhicittānampi gahaṇaṃ daṭṭhabbaṃ. esa nayo ito paresupi. <hi rend="bold">nibbidānupassanāyā</hi>ti saṅkhāresu nibbindanākārena pavattāya anupassanāya. <hi rend="bold">nandi</hi>nti sappītikataṇhaṃ. <hi rend="bold">virāgānupassanāyā</hi>ti saṅkhāresu virajjanākārena pavattāya anupassanāya. <hi rend="bold">nirodhānupassanāyā</hi>ti saṅkhārānaṃ nirodhassa anupassanāya, ‘‘te saṅkhārā nirujjhantiyeva, āyatiṃ samudayavasena na uppajjantī’’ti evaṃ vā anupassanā <hi rend="bold">nirodhānupassanā.</hi> tenevāha ‘‘nirodhānupassanāya nirodheti, no samudetī’’ti. muñcitukamyatā hi ayaṃ balappattāti. paṭinissajjanākārena pavattā anupassanā <hi rend="bold">paṭinissaggānupassanā. </hi> paṭisaṅkhāsantiṭṭhanā hi ayaṃ. <hi rend="bold">ādāna</hi>nti niccādivasena gahaṇaṃ. santatisamūhakiccārammaṇānaṃ vasena ekattaggahaṇaṃ <hi rend="bold">ghanasaññā.</hi> <hi rend="bold">āyūhanaṃ</hi> abhisaṅkharaṇaṃ. avatthāvisesāpatti <hi rend="bold">vipariṇāmo.</hi> <hi rend="bold">dhuvasañña</hi>nti thirabhāvaggahaṇasaññaṃ. <hi rend="bold">nimitta</hi>nti samūhādighanavasena sakiccaparicchedatāya saṅkhārānaṃ saviggahataṃ. <hi rend="bold">paṇidhi</hi>nti rāgādipaṇidhiṃ. sā panatthato taṇhāvasena saṅkhāresu ninnatā.</p>

<p rend="bodytext"><hi rend="bold">abhinivesa</hi>nti attānudiṭṭhiṃ. aniccādivasena sabbadhammatīraṇaṃ <hi rend="bold">adhipaññādhammavipassanā. sārādānābhinivise</hi>nti asāre sāraggahaṇavipallāsaṃ. issarakuttādivasena loko samuppannoti abhiniveso <hi rend="bold">sammohābhiniveso</hi> nāma. keci pana ‘‘ahosiṃ nu kho ahamatītamaddhāna’ntiādinā pavattasaṃsayāpatti <hi rend="bold">sammohābhiniveso’’</hi>ti vadanti. saṅkhāresu leṇatāṇabhāvaggahaṇaṃ <hi rend="bold">ālayābhiniveso.</hi> ‘‘ālayaratā ālayasamuditā’’ti (dī॰ ni॰ 2.64; ma॰ ni॰ 1.281; 2.337; mahāva॰ 7, 8) vacanato <hi rend="bold">ālayo</hi> vuccati taṇhā, sāyeva cakkhādīsu, rūpādīsu ca abhinivesavasena pavattiyā <hi rend="bold">ālayābhiniveso</hi>ti keci. ‘‘evaṃvidhā saṅkhārā paṭinissajjīyantī’ti pavattañāṇaṃ <hi rend="bold">paṭisaṅkhānupassanā.</hi> vaṭṭato vigatattā vivaṭṭaṃ, nibbānaṃ, tattha ārammaṇakaraṇasaṅkhātena anupassanena pavattiyā <hi rend="bold">vivaṭṭānupassanā,</hi> gotrabhu. <hi rend="bold">saṃyogābhinivesa</hi>nti saṃyujjanavasena saṅkhāresu abhinivisanaṃ. <hi rend="bold">diṭṭhekaṭṭhe</hi>ti diṭṭhiyā sahajātekaṭṭhe, pahānekaṭṭhe ca. <hi rend="bold">oḷārike</hi>ti uparimaggavajjhe kilese apekkhitvā vuttaṃ, aññathā dassanapahātabbā ca dutiyamaggavajjhehipi oḷārikāti tesampi tabbacanīyatā siyā. <hi rend="bold">aṇusahagate</hi>ti aṇubhūte. tabbhāvavuttiko hi ettha <hi rend="bold">sahagata</hi>saddo. idaṃ pana heṭṭhimamaggavajjhe apekkhitvā vuttaṃ<pb ed="M" n="1.0310"/>. <hi rend="bold">sabbakilese</hi>ti avasiṭṭhasabbakilese. na hi paṭhamādimaggehi pahīnā kilesā puna pahīyanti. <hi rend="bold">sabba</hi>saddo cettha sappadesavisayo ‘‘sabbe tasanti daṇḍassā’’tiādīsu viya (dha॰ pa॰ 129).</p>

<p rend="bodytext"><hi rend="bold">kakkhaḷattaṃ</hi> <pb ed="V" n="1.0273"/> kaṭhinabhāvo. <hi rend="bold">paggharaṇaṃ</hi> dravabhāvo. lokiyavāyunā bhastassa viya yena taṃtaṃkalāpassa uddhumāyanaṃ, thambhabhāvo vā, taṃ <hi rend="bold">vitthambhanaṃ.</hi> vijjamānepi kalāpantarabhūtānaṃ kalāpantarabhūtehi phuṭṭhabhāve taṃtaṃbhūtavivittatā rūpapariyanto ākāsoti yesaṃ yo paricchedo, tehi so asamphuṭṭhova, aññathā bhūtānaṃ paricchedabhāvo na siyā byāpitabhāvāpattito. yasmiṃ kalāpe bhūtānaṃ paricchedo, tehi tattha asamphuṭṭhabhāvo <hi rend="bold">asamphuṭṭhalakkhaṇaṃ,</hi> tenāha bhagavā <hi rend="bold">ākāsadhātuniddese</hi> ‘‘asamphuṭṭho catūhi mahābhūtehī’’ti (dha॰ sa॰ 637).</p>

<p rend="bodytext">virodhipaccayasannipāte visadisuppatti <hi rend="bold">ruppanaṃ.</hi> cetanāpadhānattā saṅkhārakkhandhadhammānaṃ cetanāvasenetaṃ vuttaṃ <hi rend="bold">‘‘saṅkhārānaṃ abhisaṅkharaṇalakkhaṇa’’</hi>nti. tathā hi suttantabhājaniye <hi rend="bold">saṅkhārakkhandhavibhaṅge</hi> ‘‘cakkhusamphassajā cetanā’’tiādinā (vibha॰ 12) cetanāva vibhattā. abhisaṅkhāralakkhaṇā ca cetanā. yathāha ‘‘tattha katamo puññābhisaṅkhāro, kusalā cetanā’’tiādi (vibha॰ 226) sampayuttadhammānaṃ ārammaṇe ṭhapanaṃ <hi rend="bold">abhiniropanaṃ.</hi> ārammaṇānamanubandhanaṃ <hi rend="bold">anumajjanaṃ.</hi> savipphārikatā <hi rend="bold">pharaṇaṃ. </hi> adhimuccanaṃ saddahanaṃ <hi rend="bold">adhimokkho. assaddhiye</hi>ti assaddhiyahetu. nimittatthe cetaṃ bhummaṃ. esa nayo <hi rend="bold">kosajjā</hi>dīsupi. kāyacittapariḷāhūpasamo <hi rend="bold">vūpasamalakkhaṇaṃ. </hi> līnuddhaccarahite adhicitte vattamāne paggahaniggahasampahaṃsanesu abyāvaṭatāya ajjhupekkhanaṃ <hi rend="bold">paṭisaṅkhānaṃ</hi> pakkhapātupacchedato.</p>

<p rend="bodytext">musāvādādīnaṃ visaṃvādanādikiccatāya lūkhānaṃ apariggāhakānaṃ paṭipakkhabhāvato pariggāhakasabhāvā sammāvācā siniddhabhāvato sampayuttadhamme, sammāvācāpaccayasubhāsitaṃ sotārañca puggalaṃ pariggaṇhātīti sā <hi rend="bold">pariggahalakkhaṇā.</hi> kāyikakiriyā kiñci kattabbaṃ samuṭṭhāpeti, sayañca samuṭṭhānaṃ ghaṭanaṃ hotīti sammākammantasaṅkhātā virati <hi rend="bold">samuṭṭhānalakkhaṇā</hi>ti daṭṭhabbā, sampayuttadhammānaṃ vā ukkhipanaṃ <hi rend="bold">samuṭṭhānaṃ</hi> <pb ed="M" n="1.0311"/> kāyikakiriyāya bhārukkhipanaṃ viya. jīvamānassa sattassa, sampayuttadhammānaṃ vā jīvitindriyavuttiyā, ājīvasseva vā suddhi <hi rend="bold">vodānaṃ.</hi></p>

<p rend="bodytext">‘‘saṅkhārā’’ti idha cetanā adhippetā, na pana ‘‘saṅkhārā saṅkhārakkhandho’’tiādīsu (dha॰ sa॰ 583, 985; vibha॰ 1, 20, 52) viya samapaññāsacetasikāti vuttaṃ <hi rend="bold">‘‘saṅkhārānaṃ cetanālakkhaṇa’’</hi>nti. avijjāpaccayā hi puññābhisaṅkhārādikāva cetanā. ārammaṇābhimukhabhāvo <hi rend="bold">namanaṃ. āyatanaṃ</hi> pavattanaṃ. saḷāyatanavasena hi cittacetasikānaṃ pavatti. <hi rend="bold">taṇhāya hetulakkhaṇa</hi>ti ettha vaṭṭassa janakahetubhāvo taṇhāya hetulakkhaṇaṃ, maggassa pana <pb ed="V" n="1.0274"/> vakkhamānassa nibbānasampāpakattanti ayametesaṃ viseso. ārammaṇassa <hi rend="bold">gahaṇalakkhaṇaṃ.</hi> puna uppattiyā <hi rend="bold">āyūhanalakkhaṇaṃ.</hi> sattajīvato <hi rend="bold">suññatālakkhaṇaṃ. padahanaṃ</hi> ussāhanaṃ. <hi rend="bold">ijjhanaṃ</hi> sampatti. vaṭṭato nissaraṇaṃ <hi rend="bold">niyyānaṃ. </hi> aviparītabhāvo <hi rend="bold">tathalakkhaṇaṃ.</hi> aññamaññānativattanaṃ <hi rend="bold">ekaraso,</hi> anūnādhikabhāvova. <hi rend="bold">yuganaddhā</hi> nāma samathavipassanā aññamaññopakāratāya yugaḷavasena bandhitabbato. ‘‘saddhāpaññā paggahāvikkhepā’’tipi vadanti. <hi rend="bold">cittavisuddhi</hi> nāma samādhi. <hi rend="bold">diṭṭhivisuddhi</hi> nāma paññā. <hi rend="bold">khayo</hi>ti kilesakkhayo maggo, tasmiṃ pavattassa sammādiṭṭhisaṅkhātassa <hi rend="bold">ñāṇassa samucchedanalakkhaṇaṃ.</hi> kilesānamanuppādapariyosānatāya <hi rend="bold">anuppādo,</hi> phalaṃ. kilesavūpasamo <hi rend="bold">passaddhi. chandassā</hi>ti kattukāmatāchandassa. patiṭṭhābhāvo <hi rend="bold">mūlalakkhaṇaṃ.</hi> ārammaṇapaṭipādakatāya sampayutta-dhammānamuppattihetutā <hi rend="bold">samuṭṭhāpanalakkhaṇaṃ.</hi> visayādisannipātena gahetabbākāro <hi rend="bold">samodhānaṃ.</hi> yā ‘‘saṅgatī’’ti vuccati ‘‘tiṇṇaṃ saṅgati phasso’’tiādīsu. samaṃ, sammā vā odahanti sampiṇḍitā bhavanti sampayuttadhammā anenātipi <hi rend="bold">samodhānaṃ,</hi> phasso, tabbhāvo <hi rend="bold">samodhānalakkhaṇaṃ.</hi> samosaranti sannipatanti etthāti <hi rend="bold">samosaraṇaṃ,</hi> vedanā. tāya hi vinā appavattamānā sampayuttadhammā vedanānubhavananimittaṃ samosaṭā viya hontīti evaṃ vuttaṃ, tabbhāvo <hi rend="bold">samosaraṇalakkhaṇaṃ.</hi> pāsādādīsu gopānasīnaṃ kūṭaṃ viya sampayuttadhammānaṃ pāmokkhabhāvo <hi rend="bold">pamukhalakkhaṇaṃ.</hi> satiyā sabbatthakattā sampayuttānaṃ adhipatibhāvo <hi rend="bold">ādhipateyyalakkhaṇaṃ.</hi> tato sampayuttadhammato, tesaṃ vā sampayuttadhammānaṃ uttari padhānaṃ <hi rend="bold">tatuttari,</hi> tabbhāvo <hi rend="bold">tatuttariyalakkhaṇaṃ.</hi> paññuttarā hi kusalā dhammā. <hi rend="bold">vimuttī</hi>ti phalaṃ kilesehi vimuccitthāti katvā. taṃ <pb ed="M" n="1.0312"/> pana sīlādiguṇasārassa paramukkaṃsabhāvena <hi rend="bold">sāraṃ.</hi> tato uttari dhammassābhāvato <hi rend="bold">pariyosānaṃ.</hi> ayañca lakkhaṇavibhāgo chadhātupañcajhānaṅgādivasena taṃtaṃsuttapadānusārena porāṇaṭṭhakathāyamāgatanayena vuttoti daṭṭhabbaṃ. tathā hi pubbe vuttopi koci dhammo pariyāyantarappakāsanatthaṃ puna dassito. tato eva ca ‘‘chandamūlakā dhammā manasikārasamuṭṭhānā phassasamodhānā vedanāsamosaraṇā’’ti ‘‘paññuttarā kusalā dhammā’’ti, ‘‘vimuttisāramidaṃ brahmacariya’’nti, ‘‘nibbānogadhañhi āvuso brahmacariyaṃ nibbānapariyosāna’’nti [saṃ॰ ni॰ 3.512 (atthato samānaṃ)] ca suttapadānaṃ vasena chandassa mūlalakkhaṇa’’ntiādi vuttaṃ. tesaṃ tesaṃ dhammānaṃ tathaṃ avitathaṃ lakkhaṇaṃ āgatoti atthaṃ dasseti <hi rend="bold">‘‘eva’’</hi>ntiādinā. taṃ pana gamanaṃ idha ñāṇagamanamevāti vuttaṃ <hi rend="bold">‘‘ñāṇagatiyā’’</hi>ti. satipi gatasaddassa avabodhanatthabhāve ñāṇagamanattheneveso siddhoti na vutto. ā-saddassa cettha gatasaddānuvattimattameva. tenāha <hi rend="bold">‘‘patto anuppatto’’</hi>ti.</p>

<p rend="bodytext">aviparītasabhāvattā <hi rend="bold">‘‘tathadhammā nāma cattāri ariyasaccānī’’</hi>ti vuttaṃ. aviparītasabhāvato <pb ed="V" n="1.0275"/> <hi rend="bold">tathāni.</hi> amusāsabhāvato <hi rend="bold">avitathāni.</hi> aññākārarahitato <hi rend="bold">anaññathāni.</hi> saccasaṃyuttādīsu āgataṃ paripuṇṇasaccacatukkakathaṃ sandhāya <hi rend="bold">‘‘iti vitthāro’’</hi>ti āha. <hi rend="bold">‘‘tasmā’’</hi>ti vatvā tadaparāmasitabbameva dasseti <hi rend="bold">‘‘tathānaṃ abhisambuddhattā’’</hi>ti iminā. esa nayo īdisesu.</p>

<p rend="bodytext">evaṃ saccavasena catutthakāraṇaṃ dassetvā idāni paccayapaccayuppannabhāvena aviparītasabhāvattā tathabhūtānaṃ paṭiccasamuppādaṅgānaṃ vasenāpi dassento <hi rend="bold">‘‘apicā’’</hi>tiādimāha. tattha <hi rend="bold">jātipaccayasambhūtasamudāgataṭṭho</hi>ti jātipaccayā sambhūtaṃ hutvā sahitassa attano paccayānurūpassa uddhaṃ uddhaṃ āgatasabhāvo, anupavattaṭṭhoti <hi rend="bold">attho.</hi> atha vā sambhūtaṭṭho ca samudāgataṭṭho ca <hi rend="bold">sambhūtasamudāgataṭṭho</hi> pubbapade uttarapadalopavasena. samāhāradvandepi hi pulliṅgamicchanti neruttikā. na cettha jātito jarāmaraṇaṃ na hoti, na ca jātiṃ vinā aññato hotīti <hi rend="bold">jātipaccayasambhūtaṭṭho. </hi> itthameva jātito samudāgacchatīti jāti <hi rend="bold">paccayasamudāgataṭṭho. </hi> idaṃ vuttaṃ hoti – yā yā jāti yathā yathā paccayo <pb ed="M" n="1.0313"/> hoti, tadanurūpaṃ pātubhūtasabhāvoti. paccayapakkhe pana <hi rend="bold">avijjāya saṅkhārānaṃ paccayaṭṭho</hi>ti ettha na avijjā saṅkhārānaṃ paccayo na hoti, na ca avijjaṃ vinā saṅkhārā uppajjanti. yā yā avijjā yesaṃ yesaṃ saṅkhārānaṃ yathā yathā paccayo hoti, ayaṃ avijjā saṅkhārānaṃ paccayaṭṭho paccayasabhāvoti attho. <hi rend="bold">tathānaṃ dhammāna</hi>nti paccayākāradhammānaṃ. ‘‘sugato’’tiādīsu (pārā॰ 1) viya gamusaddassa buddhiyatthataṃ sandhāya <hi rend="bold">‘‘abhisambuddhattā’’</hi>ti vuttaṃ, na ñāṇagamanatthaṃ. gatibuddhiyatthā hi saddā aññamaññapariyāyā. tasmā ‘‘abhisambuddhattho hettha gatasaddo’’ti adhikāro, gamyamānattā vā na payutto.</p>

<p rend="bodytext">yaṃ rūpārammaṇaṃ nāma atthi, taṃ bhagavā jānāti passatīti sambandho. <hi rend="bold">sadevake…pe॰… pajāyā</hi>ti ādhāro ‘‘atthī’’ti padeti puna <hi rend="bold">aparimāṇāsu lokadhātūsa</hi>ūti taṃnivāsasattāpekkhāya, āpāthagamanāpekkhāya vā vuttaṃ. tena bhagavatā vibhajjamānaṃ taṃ rūpāyatanaṃ tathameva hotīti yojetabbaṃ. tathāvitathabhāve kāraṇamāha <hi rend="bold">‘‘evaṃ jānatā passatā’’</hi>ti. sabbākārato ñātattā passitattāti hi hetvantogadhametaṃ padadvayaṃ. <hi rend="bold">iṭṭhāniṭṭhādivasenā</hi>ti ettha <hi rend="bold">ādi</hi>-saddena majjhattaṃ saṅgaṇhāti. tathā atītānāgatapaccuppannaparittaajjhattabahiddhātadubhayādibhedampi. <hi rend="bold">labbhamānakapadavasenā</hi>ti ‘‘rūpāyatanaṃ diṭṭhaṃ saddāyatanaṃ sutaṃ gandhāyatanaṃ rasāyatanaṃ phoṭṭhabbāyatanaṃ mutaṃ sabbaṃ rūpaṃ manasā viññāta’’nti (dha॰ sa॰ 966) vacanato diṭṭhapadañca viññātapadañca rūpārammaṇe labbhati. rūpārammaṇaṃ iṭṭhaṃ aniṭṭhaṃ majjhattaṃ parittaṃ atītaṃ anāgataṃ <pb ed="V" n="1.0276"/> paccuppannaṃ ajjhattaṃ bahiddhā diṭṭhaṃ viññātaṃ rūpaṃ rūpāyatanaṃ rūpadhātu vaṇṇanibhā sanidassanaṃ sappaṭighaṃ nīlaṃ pītakanti evamādīhi <hi rend="bold">anekehi nāmehi.</hi> ‘‘iṭṭhāniṭṭhādivasenā’’tiādinā hi anekanāmabhāvaṃ sarūpato nidasseti. <hi rend="bold">terasahi vārehī</hi>ti dhammasaṅgaṇiyaṃ rūpakaṇḍe (dha॰ sa॰ 615) āgate terasa niddesavāre sandhāyāha. ekekasmiṃ vāre cettha catunnaṃ catunnaṃ vavatthāpananayānaṃ vasena <hi rend="bold">‘‘dvipaññāsāya nayehī’’</hi>ti vuttaṃ. <hi rend="bold">tathamevā</hi>ti yathāvuttena jānanena appaṭivattiyadesanatāya, yathāvuttena ca passanena aviparītadassitāya saccameva. tamatthaṃ caturaṅguttare <hi rend="bold">kāḷakārāmasuttena</hi> (a॰ ni॰ 4.24) sādhento <hi rend="bold">‘‘vuttañceta’’</hi>ntiādimāha. <hi rend="bold">ca</hi>-saddo cettha daḷhīkaraṇajotako, tena <pb ed="M" n="1.0314"/> yathāvuttassatthassa daḷhīkaraṇaṃ joteti, sampiṇḍanattho vā aṭṭhānapayutto, na kevalaṃ mayā eva, atha kho bhagavatāpīti. <hi rend="bold">anuvicarita</hi>nti paricaritaṃ. <hi rend="bold">jānāmi abbhaññāsi</hi>nti paccuppannātītakālesu ñāṇappavattidassanena anāgatepi ñāṇappavatti dassitāyeva nayato dassitattā. <hi rend="bold">vidita</hi>-saddo pana anāmaṭṭhakālaviseso kālattayasādhāraṇattā ‘‘diṭṭhaṃ suttaṃ muta’’ntiādīsu (dī॰ ni॰ 3.187; ma॰ ni॰ 1.7; saṃ॰ ni॰ 2.208; a॰ ni॰ 4.23; paṭi॰ ma॰ 1.121) viya, pākaṭaṃ katvā ñātanti attho, iminā cetaṃ dasseti ‘‘aññe jānantiyeva, mayā pana pākaṭaṃ katvā vidita’’nti. bhagavatā hi imehi padehi sabbaññubhūmi nāma kathitā. <hi rend="bold">na upaṭṭhāsī</hi>ti taṃ chadvārikamārammaṇaṃ taṇhāya vā diṭṭhiyā vā tathāgato attattaniyavasena na upaṭṭhāsi na upagacchati, iminā pana padena khīṇāsavabhūmi kathitā. yathā rūpārammaṇādayo dhammā yaṃsabhāvā, yaṃpakārā ca, tathā te dhamme taṃsabhāve taṃpakāre gamati passati jānātīti <hi rend="bold">tathāgato</hi>ti imamatthaṃ sandhāya <hi rend="bold">‘‘tathadassīatthe’’</hi>ti vuttaṃ. anekatthā hi dhātusaddā. keci pana niruttinayena, pisodarādigaṇapakkhepena (pārā॰ aṭṭha॰ 1; visuddhi॰ 1.142) vā dassī-saddalopaṃ, āgata-saddassa cāgamaṃ katvā ‘‘tathāgato’’ti padasiddhimettha vaṇṇenti, tadayuttameva vijjamānapadaṃ chaḍḍetvā avijjamānapadassa gahaṇato. vuttañca <hi rend="bold">buddhavaṃsaṭṭhakathāyaṃ</hi> –</p>

<p rend="gatha1">‘‘tathākārena yo dhamme, jānāti anupassati.</p>

<p rend="gathalast">tathadassīti sambuddho, tasmā vutto tathāgato’’ti.. (bu॰ vaṃ॰ aṭṭha॰ ratanacaṅkamanakaṇḍavaṇṇanā).</p>

<p rend="bodytext">ettha <hi rend="bold">‘‘anupassatī’’</hi>ti āgatasaddatthaṃ vatvā tadidaṃ ñāṇapassanamevāti dassetuṃ <hi rend="bold">‘‘jānātī’’</hi>ti, saddādhigatamatthaṃ pana vibhāvetuṃ <hi rend="bold">‘‘tathadassī’’</hi>ti ca vuttaṃ.</p>

<p rend="bodytext"><hi rend="bold">yaṃ</hi> <pb ed="V" n="1.0277"/> <hi rend="bold">ratti</hi>nti yassa rattiyaṃ, accantasaṃyoge vā etaṃ upayogavacanaṃ rattekadesabhūtassa abhisambujjhanakkhaṇassa accantasaṃyogattā, sakalāpi vā esā ratti abhisambodhāya padahanakālattā pariyāyena accantasaṃyogabhūtāti daṭṭhabbaṃ. pathavīpukkhalaniruttarabhūmisīsagatattā na parājito aññehi etthāti <hi rend="bold">aparājito,</hi> sveva pallaṅkoti <hi rend="bold">aparājitapallaṅko,</hi> tasmiṃ. <hi rend="bold"> tiṇṇaṃmārāna</hi>nti kilesābhisaṅkhāradevaputtamārānaṃ, idañca nippariyāyato vuttaṃ, pariyāyato pana heṭṭhā vuttanayena pañcannampi mārānaṃ <pb ed="M" n="1.0315"/> maddanaṃ veditabbaṃ. <hi rend="bold">matthaka</hi>nti sāmatthiyasaṅkhātaṃ sīsaṃ. <hi rend="bold">etthantare</hi>ti ubhinnaṃ rattīnamantare. <hi rend="bold">‘‘paṭhamabodhiyāpī’’</hi>tiādinā pañcacattālīsavassaparimāṇakālameva antogadhabhedena niyametvā viseseti. tāsu pana vīsativassaparicchinnā paṭhamabodhīti <hi rend="bold">vinayagaṇṭhipade</hi> vuttaṃ, tañca tadaṭṭhakathāyameva ‘‘bhagavato hi paṭhamabodhiyaṃ vīsativassantare nibaddhupaṭṭhāko nāma natthī’’ti (pārā॰ aṭṭha॰ 1.16) kathitattā paṭhamabodhi nāma vīsativassānīti gahetvā vuttaṃ. <hi rend="bold">ācariyadhammapālattherena</hi> pana ‘‘pañcacattālīsāya vassesu ādito pannarasa vassāni paṭhamabodhī’’ti vuttaṃ, evañca sati majjhe pannarasa vassāni majjhimabodhi, ante pannarasa vassāni pacchimabodhīti tiṇṇaṃ bodhīnaṃ samappamāṇatā siyā, tampi yuttaṃ. pannarasatikena hi pañcacattālīsavassāni paripūrenti. aṭṭhakathāyaṃ pana pannarasavassappamāṇāya paṭhamabodhiyā vīsativassesuyeva antogadhattā ‘‘paṭhamabodhiyaṃ vīsativassantare’’ti vuttanti evampi sakkā viññātuṃ. ‘‘yaṃ sutta’’ntiādinā sambandho.</p>

<p rend="bodytext">niddosatāya <hi rend="bold">anupavajjaṃ</hi> anupavadanīyaṃ. pakkhipitabbābhāvena <hi rend="bold">anūnaṃ.</hi> apanetabbābhāvena <hi rend="bold">anadhikaṃ. </hi> atthabyañjanādisampattiyā <hi rend="bold">sabbākāraparipuṇṇaṃ.</hi> nimmadanahetu <hi rend="bold">nimmadanaṃ. vālaggamattampī</hi>ti vāladhilomassa koṭippamāṇampi. <hi rend="bold">avakkhalita</hi>nti virādhitaṃ musā bhaṇitaṃ. <hi rend="bold">ekamuddikāyā</hi>ti ekarājalañchanena. <hi rend="bold">ekanāḷiyā</hi>ti ekāḷhakena, ekatumbena vā. <hi rend="bold">ekatulāyā</hi>ti ekamānena. <hi rend="bold">‘‘tathamevā’’</hi>ti vuttamevatthaṃ <hi rend="bold">no aññathā</hi>ti byatirekato dasseti, tena yadatthaṃ bhāsitaṃ, ekantena tadatthanipphādanato yathā bhāsitaṃ bhagavatā, tathāyevāti aviparītadesanataṃ dasseti. <hi rend="bold">‘‘gadattho’’</hi>ti etena tathaṃ gadati bhāsatīti <hi rend="bold">tathāgato da</hi>-kārassa ta-kāraṃ, niruttinayena ca ākārāgamaṃ katvā, dhātusaddānugatena vā ākārenāti nibbacanaṃ dasseti.</p>

<p rend="bodytext">evaṃ ‘‘sugato’’tiādīsu (pārā॰ 1) viya dhātusaddanipphattiparikappena niruttiṃ dassetvā bāhiratthasamāsenapi dassetuṃ <hi rend="bold">‘‘apicā’’</hi>tiādi vuttaṃ. <hi rend="bold">āgadana</hi>nti sabbahitanipphādanato bhusaṃ kathanaṃ vacanaṃ, tabbhāvamatto vā <hi rend="bold">ā</hi>-saddo.</p>

<p rend="bodytext">tathā <pb ed="V" n="1.0278"/><pb ed="M" n="1.0316"/> gatamassāti <hi rend="bold">tathāgato.</hi> yathā vācāya gataṃ pavatti, tathā kāyassa, yathā vā kāyassa gataṃ pavatti, tathā vācāya assa, tasmā tathāgatoti attho. tadeva nibbacanaṃ dassetuṃ <hi rend="bold">‘‘bhagavato’’</hi>tiādimāha. tattha hi <hi rend="bold">‘‘gato pavatto, gatā pavattā’’</hi>ti ca etena kāyavacīkiriyānaṃ aññamaññānulomanavacanicchāya kāyassa, vācāya ca pavatti idha gata-saddena kathitāti dasseti, <hi rend="bold">‘‘evaṃbhūtassā’’</hi>tiādinā bāhiratthasamāsaṃ, <hi rend="bold">‘‘yathā tathā’’</hi>ti etena yaṃtaṃ-saddānaṃ abyabhicāritasambandhatāya ‘‘tathā’’ti vutte ‘‘yathā’’ti ayamattho upaṭṭhitoyeva hotīti tathāsaddatthaṃ, <hi rend="bold">‘‘vādī kārī’’</hi>ti etena pavattisarūpaṃ, <hi rend="bold">‘‘bhagavato hī’’</hi>ti etena yathāvādītathākāritādikāraṇanti. <hi rend="bold">‘‘evaṃbhūtassā’’</hi>ti yathāvādītathākāritādinā pakārena pavattassa, imaṃ pakāraṃ vā pattassa. <hi rend="bold">itī</hi>ti vuttappakāraṃ niddisati. yasmā panettha gata-saddo vācāya pavattimpi dasseti, tasmā kāmaṃ tathāvāditāya tathāgatoti ayampi attho siddho hoti, so pana pubbe pakārantarena dassitoti pārisesanayena tathākāritāatthameva dassetuṃ <hi rend="bold">‘‘evaṃ tathākāritāya tathāgato’’</hi>ti vuttaṃ. vuttañca –</p>

<p rend="gatha1">‘‘yathā vācā gatā yassa,</p>

<p rend="gatha2">tathā kāyo gato yato.</p>

<p rend="gatha3">yathā kāyo tathā vācā,</p>

<p rend="gathalast">tato satthā tathāgato’’ti..</p>

<p rend="bodytext">bhavaggaṃ pariyantaṃ katvāti sambandho. yaṃ paneke vadanti ‘‘tiriyaṃ viya upari, adho ca santi aparimāṇā lokadhātuyo’’ti, tesaṃ taṃ paṭisedhetuṃ evaṃ vuttanti daṭṭhabbaṃ. <hi rend="bold">vimuttiyā</hi>ti phalena. <hi rend="bold">vimuttiñāṇadassanenā</hi>ti paccavekkhaṇāñāṇasaṅkhātena dassanena. <hi rend="bold">tulo</hi>ti sadiso. <hi rend="bold">pamāṇa</hi>nti minanakāraṇaṃ. pare abhibhavati guṇena ajjhottharati adhiko bhavatīti <hi rend="bold">abhibhū.</hi> parehi na abhibhūto ajjhotthaṭoti <hi rend="bold">anabhibhūto.</hi> <hi rend="bold">aññadatthū</hi>ti ekaṃsavacane nipāto. dassanavasena <hi rend="bold">daso,</hi> sabbaṃ passatīti attho. pare attano vasaṃ vattetīti <hi rend="bold">vasavattī. </hi></p>

<p rend="bodytext">‘‘abhibhavanaṭṭhena tathāgato’’ti ayaṃ na saddato labbhati, saddato pana evanti dassetuṃ <hi rend="bold">‘‘tatreva’’</hi>ntiādi vuttaṃ. tattha <hi rend="bold">agado</hi>ti dibbāgado agaṃ rogaṃ dāti avakhaṇḍati, natthi vā gado rogo etenāti katvā<pb ed="M" n="1.0317"/>, tassadisaṭṭhena idha desanāvilāsassa, puññussayassa ca agadatā labbhatīti āha <hi rend="bold">‘‘agado viyā’’</hi>ti. yāya dhammadhātuyā desanāvijambhanappattā, sā <hi rend="bold">desanāvilāso. dhammadhāta</hi>ūti ca sabbaññutaññāṇameva. tena hi dhammānamākārabhedaṃ ñatvā tadanurūpaṃ <pb ed="V" n="1.0279"/> desanaṃ niyāmeti. desanāvilāsoyeva <hi rend="bold">desanāvilāsamayo</hi> yathā ‘‘dānamayaṃ sīlamaya’’nti (dī॰ ni॰ 3.305; itivu॰ 60; netti॰ 34) adhunā pana potthakesu bahūsupi maya-saddo na dissati. <hi rend="bold">puññussayo</hi>ti ussanaṃ, atirekaṃ vā ñāṇādisambhārabhūtaṃ puññaṃ. <hi rend="bold">‘‘tenā’’</hi>tiādi opammasampādanaṃ. <hi rend="bold">tenā</hi>ti ca tadubhayena desanāvilāsena ceva puññussayena ca so bhagavā abhibhavatīti sambandho. <hi rend="bold">‘‘itī’’</hi>tiādinā bāhiratthasamāsaṃ dasseti. sabbalokābhibhavanena <hi rend="bold">tatho,</hi> na aññathāti vuttaṃ hoti.</p>

<p rend="bodytext"><hi rend="bold">tathāya gato</hi>ti purimasaccattayaṃ sandhāyāha, <hi rend="bold">tathaṃ gato</hi>ti pana pacchimasaccaṃ. catusaccānukkamena cettha gata-saddassa atthacatukkaṃ vuttaṃ. vācakasaddasannidhāne upasagganipātānaṃ tadatthajotanabhāvena pavattanato gata-saddoyeva anupasaggo avagatatthaṃ, atītatthañca vadatīti dasseti <hi rend="bold">‘‘avagato atīto’’</hi>ti iminā.</p>

<p rend="bodytext"><hi rend="bold">‘‘tatthā’’</hi>tiādi tabbivaraṇaṃ. <hi rend="bold">loka</hi>nti dukkhasaccabhūtaṃ lokaṃ. tathāya tīraṇapariññāyāti yojetabbaṃ. <hi rend="bold">lokanirodhagāminiṃ paṭipada</hi>nti ariyamaggaṃ, na pana abhisambujjhanamattaṃ. tattha kattabbakiccampi katamevāti dassetuṃ <hi rend="bold">‘‘lokasmā tathāgato visaṃyutto’’</hi>tiādinā saccacatukkepi dutiyapakkhaṃ vuttaṃ, abhisambujjhanahetuṃ vā etehi dasseti. tatoyeva hi tāni abhisambuddhoti. ‘‘yaṃ bhikkhave, sadevakassa lokassa samārakassa sabrahmakassa sassamaṇabrāhmaṇiyā pajāya sadevamanussāya diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā, sabbaṃ taṃ tathāgatena abhisambuddhaṃ, tasmā tathāgatoti vuccatī’’ti (a॰ ni॰ 4.23) aṅguttarāgame <hi rend="bold">catukkanipāte</hi> āgataṃ pāḷimimaṃ peyyālamukhena dasseti, tañca atthasambandhatāya eva, na imassatthassa sādhakatāya. sā hi peyyālaniddiṭṭhā pāḷi tathadassitā atthassa sādhikāti. <hi rend="bold">‘‘tassapi evaṃ attho veditabbo’’</hi>ti iminā sādhyasādhakasaṃsandanaṃ karoti. <hi rend="bold">‘‘idampi cā’’</hi>tiādinā tathāgatapadassa mahāvisayataṃ<pb ed="M" n="1.0318"/>, aṭṭhavidhassāpi yathāvuttakāraṇassa nidassanamattañca dasseti. tattha <hi rend="bold">ida</hi>nti atibyāsarūpena vuttaṃ aṭṭhavidhaṃ kāraṇaṃ, <hi rend="bold">pi</hi>-saddo, <hi rend="bold">api</hi>-saddo vā sambhāvane ‘‘itthampi mukhamattameva, pageva aññathā’’ti. <hi rend="bold">tathāgatabhāvadīpane</hi>ti tathāgatanāmadīpane. guṇena hi bhagavā tathāgato nāma, nāmena ca bhagavati tathāgata-saddoti. ‘‘asaṅkhyeyyāni nāmāni, saguṇena mahesino’’tiādi (udā॰ aṭṭha॰ 306; paṭi॰ ma॰ aṭṭha॰ 1.277) hi vuttaṃ. appamādapadaṃ viya sakalakusaladhammapaṭipattiyā sabbabuddhaguṇānaṃ tathāgatapadaṃ saṅgāhakanti dassetuṃ <hi rend="bold">‘‘sabbākārenā’’</hi>tiādimāha<pb ed="V" n="1.0280"/>. <hi rend="bold">vaṇṇeyyā</hi>ti parikappavacanametaṃ ‘‘vaṇṇeyya vā, na vā vaṇṇeyyā’’ti. vuttañca –</p>

<p rend="gatha1">‘‘buddhopi buddhassa bhaṇeyya vaṇṇaṃ,</p>

<p rend="gatha2">kappampi ce aññamabhāsamāno.</p>

<p rend="gatha3">khīyetha kappo ciradīghamantare,</p>

<p rend="gathalast">vaṇṇo na khīyetha tathāgatassā’’ti.. (dī॰ ni॰ aṭṭha॰ 1.304; 3.141; udā॰ aṭṭha॰ 52; apa॰ aṭṭha॰ 2.7.20; bu॰ vaṃ॰ aṭṭha॰ koṇḍaññabuddhavaṃsavaṇṇanā; cariyā॰ pakiṇṇakakathā). –</p>

<p rend="unindented">samatthane vā etaṃ ‘‘so imaṃ vijaṭaye jaṭa’’ntiādīsu (saṃ॰ ni॰ 2.23) viyātipi vadanti keci.</p>

<p rend="bodytext">ayaṃ panettha aṭṭhakathāmuttako nayo – abhinīhārato paṭṭhāya yāva sammāsambodhi, etthantare mahābodhiyānapaṭipattiyā hānaṭṭhānasaṃkilesanivattīnaṃ abhāvato yathāpaṇidhānaṃ tathāgato abhinīhārānurūpaṃ paṭipannoti <hi rend="bold">tathāgato.</hi> atha vā mahiddhikatāya, paṭisambhidānaṃ ukkaṃsādhigamena anāvaraṇañāṇatāya ca katthacipi paṭighātābhāvato yathāruci, tathā kāyavacīcittānaṃ gatāni gamanāni pavattiyo etassāti <hi rend="bold">tathāgato.</hi> apica yasmā loke vidhayuttagatapakārasaddā samānatthā dissanti, tasmā yathā vidhā vipassiādayo bhagavanto nikhilasabbaññuguṇasamaṅgitāya, ayampi bhagavā tathā vidhoti <hi rend="bold">tathāgato,</hi> yathā yuttā ca te bhagavanto vuttanayena, ayampi bhagavā tathā yuttoti <hi rend="bold">tathāgato.</hi> aparo nayo-yasmā saccaṃ tacchaṃ tathanti ñāṇassetaṃ adhivacanaṃ, tasmā tathena ñāṇena āgatoti <hi rend="bold">tathāgato</hi>ti.</p>

<p rend="gatha1">‘‘pahāya <pb ed="M" n="1.0319"/> kāmādimale yathā gatā,</p>

<p rend="gatha2">samādhiñāṇehi vipassiādayo.</p>

<p rend="gatha3">mahesino sakyamunī jutindharo,</p>

<p rend="gathalast">tathā gato tena <hi rend="bold">tathāgato</hi> mato..</p>

<p rend="gatha1">tathañca dhātāyatanādilakkhaṇaṃ,</p>

<p rend="gatha2">sabhāvasāmaññavibhāgabhedato.</p>

<p rend="gatha3">sayambhuñāṇena <pb ed="V" n="1.0281"/> jino samāgato,</p>

<p rend="gathalast"><hi rend="bold">tathāgato</hi> vuccati sakyapuṅgavo..</p>

<p rend="gatha1">tathāni saccāni samantacakkhunā,</p>

<p rend="gatha2">tathā idappaccayatā ca sabbaso.</p>

<p rend="gatha3">anaññaneyyena yato vibhāvitā,</p>

<p rend="gathalast">yāthāvato tena jino <hi rend="bold">tathāgato..</hi></p>

<p rend="gatha1">anekabhedāsupi lokadhātūsu,</p>

<p rend="gatha2">jinassa rūpāyatanādigocare.</p>

<p rend="gatha3">vicittabhede tathameva dassanaṃ,</p>

<p rend="gathalast"><hi rend="bold">tathāgato</hi> tena samantalocano..</p>

<p rend="gatha1">yato ca dhammaṃ tathameva bhāsati,</p>

<p rend="gatha2">karoti vācāyanulomamattano.</p>

<p rend="gatha3">guṇehi lokaṃ abhibhuyyirīyati,</p>

<p rend="gathalast"><hi rend="bold">tathāgato</hi> tenapi lokanāyako..</p>

<p rend="gatha1">yathābhinīhāramato yathāruci,</p>

<p rend="gatha2">pavattavācātanucittabhāvato.</p>

<p rend="gatha3">yathāvidhā yena purā mahesino,</p>

<p rend="gathalast">tathāvidho tena jino <hi rend="bold">tathāgato..</hi></p>

<p rend="gatha1">yathā ca yuttā sugatā purātanā,</p>

<p rend="gatha2">tathāva yutto tathañāṇato ca so.</p>

<p rend="gatha3">samāgato tena samantalocano,</p>

<p rend="gathalast"><hi rend="bold">tathāgato</hi> vuccati sakyapuṅgavo’’ti.. (itivu॰ aṭṭha॰ 38 thokaṃ visadisaṃ). –</p>

<p rend="unindented">saṅgahagāthā.</p>

<p rend="bodytext">‘‘katamañca <pb ed="V" n="1.0282"/><pb ed="M" n="1.0320"/> taṃ bhikkhave’’ti ayaṃ kassa pucchāti āha <hi rend="bold">‘‘yenā’’</hi>tiādi. evaṃ sāmaññato yathāvuttassa sīlamattakassa pucchābhāvaṃ dassetvā idāni pucchāvisesabhāvañāpanatthaṃ <hi rend="bold">mahāniddese</hi> (mahāni॰ 150) āgatā sabbāva pucchā atthuddhāravasena dasseti <hi rend="bold">‘‘tattha pucchā nāmā’’</hi>tiādinā. tattha <hi rend="bold">tatthā</hi>ti ‘‘taṃ katamanti pucchatī’’ti ettha yadetaṃ sāmaññato pucchāvacanaṃ vuttaṃ, tasmiṃ.</p>

<p rend="bodytext"><hi rend="bold">pakatiyā</hi>ti attano dhammatāya, sayamevāti vuttaṃ hoti. <hi rend="bold">lakkhaṇa</hi>nti yo koci ñātumicchito sabhāvo. <hi rend="bold">aññāta</hi>nti dassanādivisesayuttena, itarena vā yena kenacipi ñāṇena aññātaṃ. avatthāvisesāni hi ñāṇadassanatulanatīraṇāni. <hi rend="bold">adiṭṭha</hi>nti dassanabhūtena ñāṇena paccakkhamiva adiṭṭhaṃ. <hi rend="bold">atulita</hi>nti ‘‘ettakameta’’nti tulanabhūtena atulitaṃ. <hi rend="bold">atīrita</hi>nti ‘‘evamevida’’nti tīraṇabhūtena akatañāṇakiriyāsamāpanaṃ. <hi rend="bold">avibhūta</hi>nti ñāṇassa apākaṭabhūtaṃ. <hi rend="bold">avibhāvita</hi>nti ñāṇena apākaṭakataṃ. <hi rend="bold">tassā</hi>ti yathāvuttalakkhaṇassa. adiṭṭhaṃ jotīyati pakāsīyati etāyāti <hi rend="bold">adiṭṭhajotanā. saṃsandanatthāyā</hi>ti sākacchāvasena vinicchayakaraṇatthāya. saṃsandanañhi sākacchāvasena vinicchayakaraṇaṃ. diṭṭhaṃ saṃsandīyati etāyāti <hi rend="bold">diṭṭhasaṃsandanā.</hi> <hi rend="bold">‘‘saṃsayapakkhando’’</hi>tiādīsu daḷhataraṃniviṭṭhā vicikicchā <hi rend="bold">saṃsayo.</hi> nātisaṃsappanamatibhedamattaṃ <hi rend="bold">vimati.</hi> tatopi appataraṃ ‘‘evaṃ nu kho, na nu kho’’tiādinā dvidhā viya pavattaṃ <hi rend="bold">dveḷhakaṃ.</hi> dvidhā elati kampati cittametenāti hi <hi rend="bold">dveḷhakaṃ</hi> hapaccayaṃ, sakatthavuttikapaccayañca katvā, tena jāto, taṃ vā jātaṃ yassāti <hi rend="bold">dveḷhakajāto.</hi> vimati chijjati etāyāti <hi rend="bold">vimaticchedanā.</hi> <hi rend="bold">anattalakkhaṇasuttādīsu</hi> (saṃ॰ ni॰ 3.59) āgataṃ khandhapañcakapaṭisaṃyuttaṃ pucchaṃ sandhāyāha <hi rend="bold">‘‘sabbaṃ vattabba’’</hi>nti. anumatiyā pucchā <hi rend="bold">anumatipucchā.</hi> <hi rend="bold">‘‘taṃ kiṃ maññatha bhikkhave’’</hi>tiādipucchāya hi ‘‘kā tumhākaṃ anumatī’’ti anumati pucchitā hoti. <hi rend="bold">kathetukamyatā</hi>ti kathetukāmatāya. ‘‘aññāṇatā āpajjatī’’tiādīsu (pārā॰ 295) viya hi ettha ya-kāralopo, karaṇatthe vā paccattavacanaṃ, kathetukamyatāya vā pucchā <hi rend="bold">kathetukamyatāpucchā</hi>tipi vaṭṭati. atthato pana sabbāpi tathā pavattavacanaṃ, taduppādako vā cittuppādoti veditabbaṃ.</p>

<p rend="bodytext">yadatthaṃ <pb ed="M" n="1.0321"/> panāyaṃ niddesanayo āharito, tassa pucchāvisesabhāvassa ñāpanatthaṃ <hi rend="bold">‘‘imāsū’’</hi>tiādimāha. cittābhogo <hi rend="bold">samannāhāro. </hi> bhusaṃ, samantato ca saṃsappanā kaṅkhā <hi rend="bold">āsappanā, parisappanā</hi> ca. <hi rend="bold">sabbā kaṅkhā chinnā</hi> sabbaññutaññāṇapadaṭṭhānena aggamaggena samucchindanato. paresaṃ anumatiyā, kathetukamyatāya ca dhammadesanāsambhavato, tathā eva tattha tattha <pb ed="V" n="1.0283"/> diṭṭhattā ca vuttaṃ <hi rend="bold">‘‘avasesā pana dve pucchā buddhānaṃ atthī’’</hi>ti. yā panetā ‘‘sattādhiṭṭhānā pucchā dhammādhiṭṭhānā pucchā ekādhiṭṭhānā pucchā anekādhiṭṭhānā pucchā’’tiādinā aparāpi anekadhā pucchāyo niddese āgatā, tā sabbāpi niddhāretvā idha avicayanaṃ ‘‘alaṃ ettāvatāva, atthikehi pana iminā nayena niddhāretvā vicetabbā’’ti nayadānassa sijjhanatoti daṭṭhabbaṃ.</p>

<p rend="bodytext" n="8"><hi rend="paranum">8</hi><hi rend="dot">.</hi> pucchā ca nāmesā vissajjanāya satiyeva yuttarūpāti codanāya <hi rend="bold">‘‘idānī’’</hi>tiādi vuttaṃ. atipātanaṃ <hi rend="bold">atipāto.</hi> <hi rend="bold">ati</hi>-saddo cettha atirekattho. sīghabhāvo eva ca atirekatā, tasmā saraseneva patanasabhāvassa antarā eva atirekaṃ pātanaṃ, saṇikaṃ patituṃ adatvā sīghaṃ pātananti attho, abhibhavanattho vā, atikkamma satthādīhi abhibhavitvā pātananti vuttaṃ hoti, vohāravacanametaṃ ‘‘atipāto’’ti. atthato pana pakaraṇādivasenādhigatattā <hi rend="bold">pāṇavadho pāṇaghātoti vuttaṃ hotī</hi>ti adhippāyo. <hi rend="bold">vohārato</hi>ti paññattito. <hi rend="bold">satto</hi>ti khandhasantāno. tattha hi sattapaññatti. vuttañca –</p>

<p rend="gatha1">‘‘yathā hi aṅgasambhārā, hoti saddo ratho iti.</p>

<p rend="gathalast">evaṃ khandhesu santesu, hoti sattoti sammutī’’ti.. (saṃ॰ ni॰ 1.171).</p>

<p rend="bodytext"><hi rend="bold">jīvitindriya</hi>nti rūpārūpajīvitindriyaṃ. rūpajīvitindriye hi vikopite itarampi taṃsambandhatāya vinassati. kasmā panettha ‘‘pāṇassa atipāto’’ti, ‘‘pāṇoti cettha vohārato satto’’ti ca ekavacananiddeso kato, nanu niravasesānaṃ pāṇānaṃ atipātato virati idha adhippetā. tathā hi vakkhati ‘‘sabbapāṇabhūtahitānukampīti sabbe pāṇabhūte’’tiādinā (dī॰ ni॰ aṭṭha॰ 1.7) bahuvacananiddesanti? saccametaṃ, pāṇabhāvasāmaññena panettha ekavacananiddeso kato, tattha pana sabbasaddasannidhānena <pb ed="M" n="1.0322"/> puthuttaṃ suviññāyamānamevāti sāmaññaniddesamakatvā bhedavacanicchāvasena bahuvacananiddeso kato. kiñca bhiyyo – sāmaññato saṃvarasamādānaṃ, tabbisesato saṃvarabhedoti imassa visesassa ñāpanatthampi ayaṃ vacanabhedo katoti veditabbo. <hi rend="bold">‘‘pāṇassa atipāto’’</hi>tiādi hi saṃvarabhedadassanaṃ. ‘‘sabbe pāṇabhūte’’tiādi pana saṃvarasamādānadassananti. saddavidū pana ‘‘īdisesu ṭhānesu jātidabbāpekkhavasena vacanabhedamattaṃ, atthato samāna’’nti vadanti.</p>

<p rend="bodytext"><hi rend="bold">tasmiṃ pana pāṇe</hi>ti yathāvutte dubbidhepi pāṇe. <hi rend="bold">pāṇasaññino</hi>ti pāṇasaññāsamaṅgino puggalassa<pb ed="V" n="1.0284"/>. yāya pana cetanāya pavattamānassa jīvitindriyassa nissayabhūtesu mahābhūtesu upakkamakaraṇahetu taṃmahābhūtapaccayā uppajjanakamahābhūtā nuppajjissanti, sā tādisapayogasamuṭṭhāpikā cetanā pāṇātipātoti āha <hi rend="bold">‘‘jīvitindriyupacchedakaupakkamasamuṭṭhāpikā’’</hi>ti, jīvitindriyupacchedakassa kāyavacīpayogassa tannissayesu mahābhūtesu samuṭṭhāpikāti attho. laddhupakkamāni hi bhūtāni purimabhūtāni viya na visadāni, tasmā samānajātiyānaṃ bhūtānaṃ kāraṇāni na hontīti tesuyeva upakkame kate tato parānaṃ asati antarāye uppajjamānānaṃ bhūtānaṃ, tannissitassa ca jīvitindriyassa upacchedo hoti. <hi rend="bold">‘‘kāyavacīdvārāna’’</hi>nti etena vitaṇḍavādimataṃ manodvāre pavattāya vadhakacetanāya pāṇātipātabhāvaṃ paṭikkhipati.</p>

<p rend="bodytext">payogavatthumahantatādīhi mahāsāvajjatā tehi paccayehi uppajjamānāya cetanāya balavabhāvato veditabbā. ekassāpi hi payogassa sahasā nipphādanavasena, kiccasādhikāya bahukkhattuṃ pavattajavanehi laddhāsevanāya ca sanniṭṭhāpakacetanāya vasena payogassa mahantabhāvo. satipi kadāci khuddake ceva mahante ca pāṇe payogassa samabhāve mahantaṃ hanantassa cetanā tibbatarā uppajjatīti vatthussa mahantabhāvo. iti ubhayampetaṃ cetanāya balavabhāveneva hoti. satipi ca payogavatthūnaṃ amahantabhāve hantabbassa guṇamahattenapi tattha pavattaupakāracetanā viya khettavisesanipphattiyā apakāracetanāpi balavatī, tibbatarā ca uppajjatīti tassā mahāsāvajjatā daṭṭhabbā<pb ed="M" n="1.0323"/>. tenāha <hi rend="bold">‘‘guṇavantesū’’</hi>tiādi. <hi rend="bold">‘‘kilesāna’’</hi>ntiādinā pana satipi payogavatthuguṇānaṃ amahantabhāve kilesupakkamānaṃ mudutibbatāya cetanāya dubbalabalavabhāvavasena appasāvajjamahāsāvajjabhāvo veditabboti dasseti.</p>

<p rend="bodytext">sambharīyanti saharīyanti etehīti <hi rend="bold">sambhārā,</hi> aṅgāni. tesu pāṇasaññitā, vadhakacittañca pubbabhāgiyānipi honti. <hi rend="bold">upakkamo</hi> pana vadhakacetanāsamuṭṭhāpito sahajātova. pañcasambhāravatī pana pāṇātipātacetanāti sā pañcasambhāravinimuttā daṭṭhabbā. esa nayo adinnādānādīsupi.</p>

<p rend="bodytext">etthāha – khaṇe khaṇe nirujjhanasabhāvesu saṅkhāresu ko hanti, ko vā haññati, yadi cittacetasikasantāno, evaṃ so anupatāpanachedanabhedanādivasena na vikopanasamattho, nāpi vikopanīyo, atha rūpasantāno, evampi so acetanatāya kaṭṭhakaliṅgarūpamoti na tattha chedanādinā pāṇātipāto labbhati yathā matasarīre. payogopi pāṇātipātassa paharaṇappakārādiatītesu <pb ed="V" n="1.0285"/> vā saṅkhāresu bhaveyya, anāgatesu vā paccuppannesu vā. tattha na tāva atītānāgatesu sambhavati tesaṃ abhāvato. paccuppannesu ca saṅkhārānaṃ khaṇikattā saraseneva nirujjhanasabhāvatāya vināsābhimukhesu nippayojano eva payogo siyā. vināsassa ca kāraṇarahitattā na paharaṇappakārādipayogahetukaṃ maraṇaṃ, nirīhakatāya ca saṅkhārānaṃ kassa so payogo, khaṇikattā vadhādhippāyasamakālabhijjanakassa kiriyāpariyosānakālānavaṭṭhānato kassa vā pāṇātipātakammabaddhoti?</p>

<p rend="bodytext">vuccate – vadhakacetanāsahito saṅkhārānaṃ puñjo sattasaṅkhāto hanti, tena pavattitavadhappayoganimittāpagatusmāviññāṇajīvitindriyo matavohārappavattinibandhano yathāvuttavadhappayogākaraṇe uppajjanāraho rūpārūpadhammasamūho haññati, kevalo vā cittacetasikasantāno, vadhappayogāvisayabhāvepi tassa pañcavokārabhave rūpasantānādhīnavuttitāya rūpasantāne parena payojitajīvitindriyupacchedakapayogavasena tannibbattivibandhakavisadisarūpuppattiyā vihate vicchedo hotīti na pāṇātipātassa asambhavo, nāpi ahetuko pāṇātipāto, na ca payogo nippayojano paccuppannesu saṅkhāresu katapayogavasena tadanantaraṃ uppajjanārahassa saṅkhārakalāpassa tathāanuppattito, khaṇikānaṃ <pb ed="M" n="1.0324"/> saṅkhārānaṃ khaṇikamaraṇassa idha maraṇabhāvena anadhippetattā santatimaraṇassa ca yathāvuttanayena sahetukabhāvato na ahetukaṃ maraṇaṃ, na ca katturahito pāṇātipātappayogo nirīhakesupi saṅkhāresu sannihitatāmattena upakārakesu attano attano anurūpaphaluppādananiyatesu kāraṇesu kattuvohārasiddhito yathā ‘‘padīpo pakāseti, nisākaro candimā’’ti, na ca kevalassa vadhādhippāyasahabhuno cittacetasikakalāpassa pāṇātipāto icchito santānavasena avaṭṭhitasseva paṭijānanato, santānavasena pavattamānānañca padīpādīnaṃ attakiriyāsiddhi dissatīti attheva pāṇātipātena kammabaddhoti. ayañca vicāro adinnādānādīsupi yathāsambhavaṃ vibhāvetabbo.</p>

<p rend="bodytext"><hi rend="bold">sāhatthiko</hi>ti sayaṃ mārentassa kāyena vā kāyapaṭibaddhena vā paharaṇaṃ. <hi rend="bold">āṇattiko</hi>ti aññaṃ āṇāpentassa ‘‘evaṃ vijjhitvā vā paharitvā vā mārehī’’ti āṇāpanaṃ. <hi rend="bold">nissaggiyo</hi>ti dūre ṭhitaṃ māretukāmassa kāyena vā kāyapaṭibaddhena vā usuyantapāsāṇādīnaṃ nissajjanaṃ. <hi rend="bold">thāvaro</hi>ti asañcārimena upakaraṇena māretukāmassa opātāpassenaupanikkhipanaṃ, bhesajjasaṃvidhānañca. <hi rend="bold">vijjāmayo</hi>ti māraṇatthaṃ mantaparijappanaṃ āthabbaṇikādīnaṃ viya. āthabbaṇikā hi āthabbaṇaṃ payojenti nagare vā ruddhe saṅgāme vā paccupaṭṭhite paṭisenāya paccatthikesu paccāmittesu ītiṃ uppādenti upaddavaṃ uppādenti rogaṃ uppādenti pajjarakaṃ uppādenti <pb ed="V" n="1.0286"/> sūcikaṃ uppādenti visūcikaṃ karonti pakkhandiyaṃ karonti. vijjādharā ca vijjaṃ parivattetvā nagare vā ruddhe…pe॰… pakkhandiyaṃ karonti. <hi rend="bold">iddhimayo</hi>ti kammavipākajiddhimayo dāṭhākoṭanādīni viya. piturañño kira sīhaḷanarindassa dāṭhākoṭanena cūḷasumanakuṭumbiyassa maraṇaṃ hoti. <hi rend="bold">‘‘imasmiṃ panatthe’’</hi>tiādinā ganthagāravaṃ pariharitvā tassa anūnabhāvampi karoti <hi rend="bold">‘‘atthikehī’’</hi>tiādinā. idha avuttopi hi esa attho atidisanena vutto viya anūno paripuṇṇoti.</p>

<p rend="bodytext">dussīlassa bhāvo <hi rend="bold">dussīlyaṃ,</hi> yathāvuttā cetanā. ‘‘pahāyā’’ti ettha tvā-saddo pubbakāleti āha <hi rend="bold">‘‘pahīnakālato paṭṭhāyā’’</hi>ti, hetuatthataṃ vā sandhāya evaṃ vuttaṃ. etena hi pahānahetukā idhādhippetā samucchedanikā viratīti dasseti. kammakkhayañāṇena hi pāṇātipātadussīlyassa <pb ed="M" n="1.0325"/> pahīnattā bhagavā accantameva tato paṭiviratoti vuccati samucchedavasena pahānaviratīnamadhippetattā. kiñcāpi ‘‘pahāya paṭivirato’’ti padehi vuttānaṃ pahānaviramaṇānaṃ purimapacchimakālatā natthi, maggadhammānaṃ pana sammādiṭṭhiādīnaṃ, paccayabhūtānaṃ sammāvācādīnañca paccayuppannabhūtānaṃ paccayapaccayuppannabhāve apekkhite sahajātānampi paccayapaccayuppannabhāvena gahaṇaṃ purimapacchimabhāvena viya hoti. paccayo hi purimataraṃ paccayasattiyā ṭhito, tato paraṃ paccayuppannaṃ paccayasattiṃ paṭicca pavattati, tasmā gahaṇappavattiākāravasena sahajātādipaccayabhūtesu sammādiṭṭhiādīsu pahāyakadhammesu pahānakiriyāya purimakālavohāro, tappaccayuppannāsu ca viratīsu viramaṇakiriyāya aparakālavohāro sambhavati. tasmā ‘‘sammādiṭṭhiādīhi pāṇātipātaṃ pahāya sammāvācādīhi pāṇātipātā paṭivirato’’ti pāḷiyaṃ attho daṭṭhabbo.</p>

<p rend="bodytext">ayaṃ panettha aṭṭhakathāmuttako nayo – pahānaṃ samucchedavasena viratipaṭippassaddhivasena yojetabbā, tasmā maggena pāṇātipātaṃ pahāya phalena pāṇātipātā paṭiviratoti attho. apica pāṇo atipātīyati etenāti pāṇātipāto, pāṇaghātahetubhūto dhammasamūho. ko paneso? ahirikānottappadosamohavihiṃsādayo kilesā. te hi bhagavā ariyamaggena pahāya samugghāṭetvā pāṇātipātadussīlyato accantameva paṭivirato kilesesu pahīnesu tannimittakammassa anuppajjanato, tasmā maggena pāṇātipātaṃ yathāvuttakilesaṃ pahāya teneva pāṇātipātā dussīlyacetanā paṭiviratoti attho. esa nayo ‘‘adinnādānaṃ pahāyā’’tiādīsupi.</p>

<p rend="bodytext"><hi rend="bold">orato</hi> <pb ed="V" n="1.0287"/> <hi rend="bold">virato</hi>ti pariyāyavacanametaṃ, pati-visaddānaṃ vā paccekaṃ yojetabbato tathā vuttaṃ. <hi rend="bold">orato</hi>ti hi avarato abhimukhaṃ rato, tena ujukaṃ viramaṇavasena sātisayataṃ dasseti. paṭiratassa cetaṃ atthavacanaṃ. <hi rend="bold">virato</hi>ti visesena rato, tena saha vāsanāya viramaṇabhāvaṃ, ubhayena pana samucchedaviratibhāvaṃ vibhāveti. <hi rend="bold">eva</hi>-saddo pana tassā viratiyā kālādivasena apariyantataṃ dassetuṃ vutto. so ubhayattha yojetabbo. yathā hi aññe samādinnaviratikāpi anavaṭṭhitacittatāya lābhajīvitādihetu samādānaṃ bhinnanti, na evaṃ bhagavā, sabbaso <pb ed="M" n="1.0326"/> pahīnapāṇātipātattā panesa accantavirato evāti. <hi rend="bold">‘‘natthi tassā’’</hi>tiādinā <hi rend="bold">eva</hi>-saddena dassitaṃ yathāvuttamatthaṃ nivattetabbatthavasena samattheti. tattha <hi rend="bold">vītikkamissāmī</hi>ti uppajjanakā dhammāti saha pāṭhasesena sambandho. te pana anavajjadhammehi vokiṇṇā antarantarā uppajjanakā dubbalā sāvajjā dhammā, yasmā ca ‘‘kāyavacīpayogaṃ upalabhitvā imassa kilesā uppannā’’ti viññunā sakkā ñātuṃ, tasmā te imināva pariyāyena <hi rend="bold">‘‘cakkhusotaviññeyyā’’</hi>ti vuttā, na pana cakkhusotaviññāṇārammaṇattā. ato sasambhārakathāya cakkhusotehi, tannissitaviññāṇehi vā kāyikavācasikapayogamupalabhitvā manoviññāṇena viññeyyāti attho daṭṭhabbo. <hi rend="bold">kāyikā</hi>ti kāyena katā pāṇātipātādinipphādakā balavanto akusalā. ‘‘kāḷakā’’ tipi ṭīkāyaṃ uddhatapāṭho, kaṇhapakkhikā balavanto akusalāti attho. <hi rend="bold">‘‘imināvā’’</hi>tiādinā nayadānaṃ karoti, tañca kho ‘‘adinnādānaṃ pahāya adinnādānā paṭivirato’’tiādipadesu.</p>

<p rend="bodytext">pāpe sametīti <hi rend="bold">samaṇo,</hi> gotamasamaññā, tena gottenasambandho gotamoti atthaṃ sandhāya <hi rend="bold">‘‘samaṇoti bhagavā’’</hi>tiādi vuttaṃ. gottavasena laddhavohāroti sambandho. brahmadattena bhāsitavaṇṇānusandhiyā imissā desanāya pavattanato, tena ca bhikkhusaṅghavaṇṇassāpi bhāsitattā bhikkhusaṅghavaṇṇopi vuttanayena desitabbo, so na desito. kiṃ so pāṇātipātā paṭiviratabhāvo bhikkhusaṅghassa na vijjatīti anuyogamapanento <hi rend="bold">‘‘na kevalañcā’’</hi>tiādimāha. evaṃ sati kasmā na desitoti punānuyogaṃ pariharati <hi rend="bold">‘‘desanā panā’’</hi>tiādinā. <hi rend="bold">eva</hi>nti evameva.</p>

<p rend="bodytext">etthāyamadhippāyo –‘‘atthi bhikkhave, aññe ca dhammā’’tiādinā anaññasādhāraṇe buddhaguṇe ārabbha upari desanaṃ vaḍḍhetukāmo bhagavā ādito paṭṭhāya ‘‘tathāgatassa vaṇṇaṃ vadamāno vadeyyā’’tiādinā buddhaguṇavaseneva desanaṃ ārabhi, na bhikkhusaṅghaguṇavasenāpi. esā hi bhagavato desanāya pakati, yadidaṃ ekaraseneva desanaṃ dassetuṃ labbhamānassāpi kassaci <pb ed="V" n="1.0288"/> aggahaṇaṃ. tathā hi rūpakaṇḍe dukādīsu, tanniddesesu ca hadayavatthu na gahitaṃ. itaravatthūhi asamānagatikattā desanābhedo hotīti. yathā hi cakkhuviññāṇādīni <pb ed="M" n="1.0327"/> ekantato cakkhādinissayāni, na evaṃ manoviññāṇaṃ ekantena hadayavatthunissayaṃ āruppe tadabhāvato, nissayanissitavasena ca vatthudukādidesanā pavattā ‘‘atthi rūpaṃ cakkhuviññāṇassa vatthu, atthi rūpaṃ na cakkhuviññāṇassa vatthū’’tiādinā. yampi manoviññāṇaṃ ekantato hadayavatthunissayaṃ, tassa vasena ‘‘atthi rūpaṃ manoviññāṇassa vatthū’’tiādinā dukādīsu vuccamānesupi na tadanurūpā ārammaṇadukādayo sambhavanti. na hi ‘‘atthi rūpaṃ manoviññāṇassa ārammaṇaṃ, atthi rūpaṃ na manoviññāṇassa ārammaṇa’’nti sakkā vattuṃ tadanārammaṇarūpassābhāvatoti vatthārammaṇadukā bhinnagatikā siyuṃ, tasmā na ekarasā desanā bhaveyyāti na vuttaṃ, tathā nikkhepakaṇḍe cittuppādavibhāgena visuṃ avuccamānattā avitakkaavicārapadavissajjane ‘‘vicāro cā’’ti vattuṃ na sakkāti āvitakkavicāramattapadavissajane labbhamānopi vitakko na uddhato. aññathā hi ‘‘vitakko cā’’ti vattabbaṃ siyā, evamevidhāpi bhikkhusaṅghaguṇo na desitoti. kāmaṃ saddato evaṃ na desito, atthato pana brahmadattena bhāsitavaṇṇassa anusandhidassanavasena imissā desanāya āraddhattā dīpetuṃ vaṭṭatīti āha <hi rend="bold">‘‘atthaṃ panā’’</hi>tiādi.</p>

<p rend="bodytext">tatthāyaṃ dīpanā – ‘‘pāṇātipātaṃ pahāya pāṇātipātā paṭivirato samaṇassa gotamassa sāvakasaṅgho nihitadaṇḍo nihitasattho’’ti vitthāretabbaṃ. nanu dhammassāpi vaṇṇo brahmadattena bhāsitoti? saccaṃ bhāsito, so pana sammāsambuddhapabhavattā, ariyasaṅghādhārattā ca dhammassa dhammānubhāvasiddhattā ca tesaṃ, tadubhayavaṇṇadīpaneneva dīpitoti visuṃ na uddhato. saddhammānubhāveneva hi bhagavā, bhikkhusaṅgho ca pāṇātipātādippahānasamattho hoti. atthāpattivasena paraviheṭhanassa parivajjitabhāvadīpanatthaṃ daṇḍasatthānaṃ nikkhepavacanti āha <hi rend="bold">‘‘parūpaghātatthāyā’’</hi>tiādi. <hi rend="bold">avattanato</hi>ti apavattanato, asañcaraṇato vā. nikkhitto daṇḍo yenāti <hi rend="bold">nikkhittadaṇḍo.</hi> tathā <hi rend="bold">nikkhittasattho.</hi> majjhimassa purisassa catuhatthappamāṇo cettha <hi rend="bold">daṇḍo.</hi> tadavaseso muggarakhaggādayo <hi rend="bold">satthaṃ,</hi> tena vuttaṃ <hi rend="bold">‘‘ettha cā’’</hi>tiādi. <hi rend="bold">viheṭhanabhāvato</hi>ti vihiṃ sanabhāvato, etena sasati hiṃsati anenāti <hi rend="bold">sattha</hi>nti atthaṃ dasseti. ‘‘parūpaghātatthāyā’’tiādinā āpannamatthaṃ <pb ed="M" n="1.0328"/> vivarituṃ <hi rend="bold">‘‘yaṃ panā’’</hi>tiādi vuttaṃ. <hi rend="bold">kataro</hi> jiṇṇo, tassa, tenavā ālambito daṇḍo <hi rend="bold">kattaradaṇḍo.</hi> dantasodhanaṃ kātuṃ yoggaṃ kaṭṭhaṃ <hi rend="bold">dantakaṭṭhaṃ,</hi> na pana dantasodhanakaṭṭhaṃ. ‘‘dantakaṭṭhavāsiṃ vā’’tipi pāṭho, dantakaṭṭhacchedanakavāsinti attho. khuddakaṃ nakhacchedanādikiccanipphādakaṃ <pb ed="V" n="1.0289"/> satthaṃ <hi rend="bold">pipphalikaṃ.</hi> idaṃ pana bhikkhusaṅghādhīnavacanaṃ. <hi rend="bold">‘‘bhikkhusaṅghavasenapi dīpetuṃ vaṭṭatī’’</hi>ti vuttatā tassāpi ekadesena dīpanatthaṃ vuttaṃ.</p>

<p rend="bodytext">lajjā-saddo hiriatthoti āha <hi rend="bold">‘‘pāpajigucchanalakkhaṇāyā’’</hi>ti. dhammagarutāya hi buddhānaṃ, dhammassa ca attādhīnattā attādhipatibhūtā lajjāva vuttā, na lokādhipatibhūtaṃ ottappaṃ. apica ‘‘lajjī’’ti ettha vuttalajjāya ottappampi vuttameva, tasmā <hi rend="bold">lajjā</hi>ti hiriottappānamadhivacanaṃ daṭṭhabbaṃ. na hi pāpajigucchanaṃ pāputtāsanarahitaṃ, pāpabhayaṃ vā alajjanaṃ nāma atthīti. ‘‘dayaṃ mettacittataṃ āpanno’’ti kasmā vuttaṃ, nanu dayā-saddo ‘‘dayāpanno’’tiādīsu karuṇāyapi vattatīti? saccametaṃ, ayaṃ pana dayāsaddo anurakkhaṇatthaṃ antonītaṃ katvā pavattamāno mettāya, karuṇāya ca pavattatīti idha mettāya pavattamāno vutto karuṇāya, vakkhamānattā. midati sinehatīti <hi rend="bold">mettā,</hi> sā etassa atthīti <hi rend="bold">mettaṃ,</hi> mettaṃ cittaṃ etassāti <hi rend="bold">mettacitto,</hi> mettāya sampayuttaṃ cittaṃ etassāti vā, tassa bhāvo <hi rend="bold">mettacittatā</hi> mettā eva mūlabhūtena tannimittena puggalasmiṃ buddhiyā, saddassa ca pavattanato.</p>

<p rend="bodytext"><hi rend="bold">‘‘pāṇabhūte</hi>ti pāṇajāte’’ti vuttaṃ. evaṃ sati pāṇo bhūto yesanti pāṇabhūtāti nibbacanaṃ kattabbaṃ. atha vā jīvitindriyasamaṅgitāya pāṇasaṅkhāte taṃtaṃkammānurūpaṃ pavattanato bhūtanāmake satteti attho. <hi rend="bold">anukampako</hi>ti karuṇāyanako. yasmā pana mettā karuṇāya visesapaccayo hoti, tasmā purimapadatthabhūtā mettā eva paccayabhāvena <hi rend="bold">‘‘tāya eva dayāpannatāyā’’</hi>ti vuttā. iminā hi padena karuṇāya gahitāya yehi dhammehi pāṇātipātā paṭivirati sampajjati, tehi lajjāmettākaruṇāhi samaṅgibhāvo yathākkamaṃ padattayena dassito. paradukkhāpanayanakāmatāpi hi hitānukampanamevāti avassaṃ ayamattho sampaṭicchitabboti. imāya pāḷiyā, saṃvaṇṇanāya ca tassā viratiyā sattavasena apariyantataṃ dasseti.</p>

<p rend="bodytext"><hi rend="bold">viharatī</hi>ti <pb ed="M" n="1.0329"/> ettha <hi rend="bold">vi</hi>-saddo vicchindanatthe, <hi rend="bold">hara</hi>-saddo nayanatthe, nayanañca nāmetaṃ idha pavattanaṃ, yāpanaṃ, pālanaṃ vāti āha <hi rend="bold">‘‘iriyati yapeti yāpeti pāletī’’</hi>ti. <hi rend="bold">yapeti yāpetī</hi>ti cettha pariyāyavacanaṃ. tasmā yathāvuttappakāro hutvā ekasmiṃ iriyāpathe uppannaṃ dukkhaṃ aññena iriyāpathena vicchinditvā harati pavatteti, attabhāvaṃ vā yāpeti pāletīti attho veditabbo. <hi rend="bold">iti vā hī</hi>ti ettha <hi rend="bold">hi</hi>-saddo vacanasiliṭṭhatāmatte kassacipi tena jotitatthassa abhāvato. tenāha <hi rend="bold">‘‘evaṃ vā bhikkhave’’</hi>ti. visuṃ kappanameva attho <hi rend="bold">vikappattho</hi>ti so anekabhinnesuyeva atthesu <pb ed="V" n="1.0290"/> labbhati, anekabhedā ca atthā uparivakkhamānā evāti vuttaṃ <hi rend="bold">‘‘upari adinnā…pe॰… apekkhitvā’’</hi>ti. <hi rend="bold">‘‘eva’’</hi>ntiādi ganthagāravapariharaṇaṃ, nayadānaṃ vā.</p>

<p rend="bodytext">idāni sampiṇḍanatthaṃ dassento <hi rend="bold">‘‘ayaṃ panetthā’’</hi>tiādimāha. tattha <hi rend="bold">na hanatī</hi>ti na hiṃsati. <hi rend="bold">na ghātetī</hi>ti na vadhati. <hi rend="bold">tatthā</hi>ti pāṇātipāte. <hi rend="bold">samanuñño</hi>ti santuṭṭho. <hi rend="bold">aho vata re</hi>ti bhonto ekaṃsato acchariyāti attho. <hi rend="bold">ācārasīlamattaka</hi>nti sādhujanācāramattakaṃ, <hi rend="bold">matta</hi>-saddo cettha visesanivattiattho, tena indriyasaṃvarādiguṇehipi lokiyaputhujjano tathāgatassa vaṇṇaṃ vattuṃ na sakkotīti dasseti. tathā hi indriyasaṃvarapaccayaparibhogasīlāni idha na vibhattāni. <hi rend="bold">eva</hi>-saddo padapūraṇamattaṃ, matta-saddena vā yathāvuttatthassāvadhāraṇaṃ karoti, eva-saddena ācārasīlameva vattuṃ sakkotīti sanniṭṭhānaṃ. evamīdisesu. ‘‘iti vā hi bhikkhave puthujjano tathāgatassa vaṇṇaṃ vadamāno vadeyyā’’ti vacanasāmatthiyeneva taduttari guṇaṃ vattuṃ na sakkhissati. ‘‘taṃ vo upari vakkhāmī’’ti ca atthassāpajjanato tathāpannamatthaṃ dassetuṃ <hi rend="bold">‘‘upari asādhāraṇabhāva’’</hi>ntiādi vuttaṃ. <hi rend="bold">‘‘na kevalañcā’’</hi>tiādinā puggalavivecanena pana ‘‘puthujjano’’ti idaṃ nidassanamattanti dassitaṃ. <hi rend="bold">‘‘ito para’’</hi>ntiādinā ganthagāravaṃ pariharati. pubbe vuttaṃ padaṃ <hi rend="bold">pubbapadaṃ,</hi>na pubbapadaṃ tathā, na pubbaṃ vā <hi rend="bold">apubbaṃ,</hi> tameva padaṃ tathā.</p>

<p rend="bodytext">saddantarayogena dhātūnamatthavisesavācakattā <hi rend="bold">‘‘ādāna’’</hi>nti etassa gahaṇanti attho daṭṭhabbo, tenāha <hi rend="bold">‘‘haraṇa’’</hi>ntiādi. <hi rend="bold">parassā</hi>ti attasantakato parabhūtassa santakassa, yo vā attato añño, so <pb ed="M" n="1.0330"/> puggalo paro nāma, tassa idaṃ <hi rend="bold">para</hi>ntipi yujjati, <hi rend="bold">‘‘parasaṃharaṇa’’</hi>ntipi pāṭho, <hi rend="bold">saṃ</hi>-saddo cettha dhanattho,parasantakaharaṇanti vuttaṃ hoti. <hi rend="bold">theno</hi> vuccati coro, tassa bhāvo <hi rend="bold">theyyaṃ,</hi> corakammaṃ. <hi rend="bold">corikā</hi>ti corassa kiriyā. tadatthaṃ vivarati <hi rend="bold">‘‘tatthā’’</hi>tiādinā. <hi rend="bold">tatthā</hi>ti ‘‘ādinnādāna’’nti pade. parapariggahitameva ettha <hi rend="bold">adinnaṃ,</hi> na pana dantapoṇasikkhāpade viya appaṭiggahitakaṃ attasantakanti adhippāyo. <hi rend="bold">‘‘yattha paro’’</hi>tiādi ubhayattha sambandho āvuttiyādinayena. tasmā ‘‘taṃ parapariggahitaṃ nāma, tasmiṃ parapariggahite’’ti ca yojetabbaṃ. yathākāmaṃ karotīti <hi rend="bold">yathākāmakārī,</hi> tassa bhāvo <hi rend="bold">yathākāmakaritā,</hi> taṃ. tathārucikaraṇaṃ āpajjantoti attho. sasantakattā <hi rend="bold">adaṇḍāraho</hi> dhanadaṇḍarājadaṇḍavasena. <hi rend="bold">anupavajjo ca</hi> codanāsāraṇādivasena. taṃ parapariggahitaṃ ādiyati etenāti <hi rend="bold">tadādāyako,</hi> sveva upakkamo, taṃ samuṭṭhāpetīti <hi rend="bold">tadādāyakaupakkamasamuṭṭhāpikā.</hi> theyyā eva cetanā <hi rend="bold">theyyacetanā.</hi> khuddakatāappagghatādivasena <hi rend="bold">hīne. </hi> mahantatāmahagghatādivasena <hi rend="bold">paṇīte.</hi> kasmā? vatthuhīnatāyāti gamyamānattā na vuttaṃ, hīne, hīnaguṇānaṃ santake ca cetanā dubbalā, paṇīte, paṇītaguṇānaṃ santake <pb ed="V" n="1.0291"/> ca balavatīti heṭṭhā vuttanayena tehi kāraṇehi appasāvajjamahāsāvajjatā veditabbā. ācariyā pana hīnapaṇītato khuddakamahante visuṃ gahetvā ‘‘idhāpi khuddake parasantake appasāvajjaṃ, mahante mahāsāvajjaṃ. kasmā? payogamahantatāya. vatthuguṇānaṃ pana samabhāve sati kilesānamupakkamānañca mudutāya appasāvajjaṃ, tibbatāya mahāsāvajjanti ayampi nayo yojetabbo’’ti vadanti.</p>

<p rend="bodytext"><hi rend="bold">sāhatthikādayo</hi>ti ettha parasantakassa sahatthā gahaṇaṃ <hi rend="bold">sāhatthiko.</hi> aññe āṇāpetvā gahaṇaṃ <hi rend="bold">āṇattiko.</hi> antosuṅkaghāte ṭhitena bahisuṅkaghātaṃ pātetvā gahaṇaṃ <hi rend="bold">nissaggiyo. </hi> ‘‘asukaṃ bhaṇḍaṃ yadā sakkosi, tadā avaharā’’ti atthasādhakāvahāranipphādakena, āṇāpanena vā, yadā kadāci parasantakavināsakena sappitelakumbhiādīsu dukūlasāṭakacammakhaṇḍādipakkhipanādinā vā gahaṇaṃ <hi rend="bold">thāvaro.</hi> mantaparijappanena gahaṇaṃ <hi rend="bold">vijjāmayo.</hi> vinā mantena, kāyavacīpayogehi tādisaiddhiyogena parasantakassa ākaḍḍhanaṃ <hi rend="bold">iddhimayo.</hi> kāyavacīpayogesu <pb ed="M" n="1.0331"/> hi santesuyeva iddhimayo avaharaṇapayogo hoti, no asantesu. tathā hi vuttaṃ ‘‘anāpatti bhikkhave, iddhimassa iddhivisaye’’ti (pārā॰ 159), te ca kho payogā yathānurūpaṃ pavattāti sambandho. tesaṃ pana payogānaṃ sabbesaṃ sabbattha avahāresu asambhavato <hi rend="bold">‘‘yathānurūpa’’</hi>nti vuttaṃ.</p>

<p rend="bodytext">sandhicchedādīni katvā adissamānena vā, kūṭamānakūṭakahāpaṇādīhi vañcanena vā, avaharaṇaṃ <hi rend="bold">theyyāvahāro.</hi> pasayha balasā abhibhuyya santajjetvā, bhayaṃ dassetvā vā avaharaṇaṃ <hi rend="bold">pasayhāvahāro.</hi> parabhaṇḍaṃ paṭicchādetvā avaharaṇaṃ <hi rend="bold">paṭicchannāvahāro.</hi> bhaṇḍokāsaparikappavasena parikappetvā avaharaṇaṃ <hi rend="bold">parikappāvahāro.</hi> kusaṃ saṅkāmetvā avaharaṇaṃ <hi rend="bold">kusāvahāro.</hi> <hi rend="bold">iti</hi>-saddena cettha ādiatthena, nidassananayena vā avasesā cattāro pañcakāpi gahitāti veditabbaṃ. pañcannañhi pañcakānaṃ samodhānabhūtā pañcavīsati avahārā sabbepi adinnādānameva, aviññattiyā vā ariyāya viññattiyā vā dinnamevāti attho. <hi rend="bold">‘‘dinnādāyī’’</hi>ti idaṃ payogato parisuddhabhāvadassanaṃ. <hi rend="bold">‘‘dinnapāṭikaṅkhī’’</hi>ti idaṃ pana āsayatoti āha <hi rend="bold">‘‘cittenā’’</hi>tiādi.</p>

<p rend="bodytext"><hi rend="bold">athenenā</hi>ti ettha -saddo na-saddassa kāriyo, a-saddo vā eko nipāto na-saddatthoti dassetuṃ <hi rend="bold">‘‘na thenenā’’</hi>ti vuttaṃ. pāḷiyaṃ dissamānavākyāvatthikavibhattiyantapaṭirūpakatākaraṇena saddhiṃ samāsadassanametaṃ. pakaraṇādhigate pana atthe viveciyamāne idha athenatoyeva sucibhūtatā adhigamīyati adinnādānādhikārattāti āha <hi rend="bold">‘‘athenattāyeva sucibhūtenā’’</hi>ti tena hetālaṅkāravacanametanti <pb ed="V" n="1.0292"/> dasseti. āhito ahaṃmāno etthāti <hi rend="bold">attā,</hi> attabhāvo. bhagavato pana so ruḷhiyā yathā taṃ nicchandarāgesu sattavohāro. adati vā saṃsāradukkhanti <hi rend="bold">attā,</hi> tenāha <hi rend="bold">‘‘attabhāvenā’’</hi>ti. padattayepi itthambhūtalakkhaṇe karaṇavacananti ñāpetuṃ <hi rend="bold">‘‘athenaṃ…pe॰… katvā’’</hi>ti vuttaṃ. athenena attanā athenattā hutvā sucibhūtena attanā sucibhūtattā hutvā viharatītipi attho.</p>

<p rend="bodytext"><hi rend="bold">sesa</hi>nti <pb ed="M" n="1.0332"/> ‘‘pahāya paṭivirato’’ti evamādikaṃ. tañhi pubbe vuttanayaṃ. kiñcāpi nayidha sikkhāpadavohārena virati vuttā, ito aññesu pana suttapadesesu, vinayābhidhammesu ca pavattavohārena viratiyo, cetanā ca adhisīlasikkhānamadhiṭṭhānabhāvato, tesamaññatarakoṭṭhāsabhāvato ca ‘‘sikkhāpada’’ntveva vattabbāti āha <hi rend="bold">‘‘paṭhamasikkhāpade’’</hi>ti. kāmañcettha ‘‘lajjī dayāpanno’’ti na vuttaṃ, adhikāravasena, pana atthato ca vuttamevāti veditabbaṃ. yathā hi lajjādayo pāṇātipātappahānassa visesapaccayo, evaṃ adinnādānappahānassāpīti. esa nayo ito paresupi. atha vā <hi rend="bold">sucibhūtenā</hi>ti hirottappādisamannāgamanaṃ, ahirikādīnañca pahānaṃ vuttamevāti ‘‘lajjī dayāpanno’’ti na vuttaṃ.</p>

<p rend="bodytext"><hi rend="bold">brahma</hi>-saddo idha seṭṭhavācako, abrahmānaṃ nihīnānaṃ, abrahmaṃ vā nihīnaṃ cariyaṃ vutti <hi rend="bold">abrahmacariyaṃ,</hi> methunadhammo. <hi rend="bold">brahmaṃ seṭṭhaṃ ācāra</hi>nti methunaviratiṃ. na ācaratīti <hi rend="bold">anācārī,</hi> [ārācārī (dī॰ ni॰ 1.8)] tadācāravirahitoti attho, tenāha <hi rend="bold">‘‘abrahmacariyato dūracārī’’</hi>ti. dūro methunasaṅkhāto ācāro, so virahena yassatthīti <hi rend="bold">dūracārī,</hi> methunadhammato vā dūro hutvā tabbiratiṃ ācaratīti <hi rend="bold">dūracārī</hi>tipi vaṭṭati. mithunānaṃ rāgapariyuṭṭhānena sadisānaṃ ubhinnaṃ ayaṃ <hi rend="bold">methuno</hi>ti atthaṃ dasseti <hi rend="bold">‘‘rāgapariyuṭṭhānavasenā’’</hi>tiādinā. asataṃ dhammo ācāroti <hi rend="bold">asaddhammo,</hi> tasmā. abhedavohārena gāmasaddeneva gāmavāsino gahitāti vuttaṃ <hi rend="bold">‘‘gāmavāsīna’’</hi>nti, gāme vasataṃ dhammotipi yujjati. <hi rend="bold">‘‘dūracārī’’</hi>ti cettha vacanato, pāḷiyaṃ vā ‘‘methunā’’ tveva avatvā ‘‘gāmadhammā’’tipi vuttattā</p>

<p rend="bodytext">‘‘idha brāhmaṇa, ekacco samaṇo vā brāhmaṇo vā sammā brahmacārī paṭijānamāno na heva kho mātugāmena saddhiṃ dvayaṃdvayasamāpattiṃ samāpajjati, apica kho mātugāmassa ucchādanaparimaddananhāpanasambāhanaṃ sādiyati, so taṃ assādeti, taṃ nikāmeti, tena ca vittiṃ āpajjati, idampi kho brāhmaṇa brahmacariyassa khaṇḍampi chiddampi <pb ed="V" n="1.0293"/> sabalampi kammāsampi, ayaṃ vuccati brāhmaṇa aparisuddhaṃ brahmacariyaṃ carati saṃyutto methunena saṃyogena, na parimuccati jātiyā jarāya maraṇena sokehi <pb ed="M" n="1.0333"/> paridevehi dukkhehi domanassehi upāyāsehi, na parimuccati dukkhasmāti vadāmi.</p>

<p rend="bodytext">puna caparaṃ…pe॰… napi mātugāmassa ucchādanaparimandananhāpanasambāhanaṃ sādiyati, apica kho mātugāmena saddhiṃ sañjagghati saṃkīḷati saṃkelāyati…pe॰… napi mātugāmena saddhiṃ sañjagghati saṃkīḷati saṃkelāyati, apica kho mātugāmassa cakkhunā cakkhuṃ upanijjhāyati pekkhati…pe॰… napi mātugāmassa cakkhunā cakkhuṃ upanijjhāyati pekkhati, apica kho mātugāmassa saddaṃ suṇāti tirokuṭṭaṃ vā tiropākāraṃ vā hasantiyā vā bhaṇantiyā vā gāyantiyā vā rodantiyā vā…pe॰… napi mātugāmassa saddaṃ suṇāti tirokuṭṭaṃ vā tiropākāraṃ vā hasantiyā vā bhaṇantiyā vā gāyantiyā vā rodantiyā vā, apica kho yānissa tāni pubbe mātugāmena saddhiṃ hasitalapitakīḷitāni, tāni anussarati…pe॰… napi yānissa tāni pubbe mātugāmena saddhiṃ hasitalapitakīḷitāni, tāni anussarati, apica kho passati gahapatiṃ vā gahapatiputtaṃ vā pañcahi kāmaguṇehi samappitaṃ samaṅgibhūtaṃ paricārayamānaṃ…pe॰… napi passati gahapatiṃ vā gahapatiputtaṃ vā pañcahi kāmaguṇehi samappitaṃ samaṅgibhūtaṃ paricārayamānaṃ, apica kho aññataraṃ devanikāyaṃ paṇidhāya brahmacariyaṃ carati ‘‘imināhaṃ sīlena vā vatena vā tapena vā brahmacariyena vā devo vā bhavissāmi devaññataro vā’’ti. so taṃ assādeti, taṃ nikāmeti, tena ca vittiṃ āpajjati. idampi kho brāhmaṇa brahmacariyassa khaṇḍampi chiddampi sabalampi kammāsampi. ayaṃ vuccati brāhmaṇa, aparisuddhaṃ brahmacariyaṃ carati saṃyutto methunena saṃyogena, na parimuccati jātiyā jarāya maraṇena sokehi paridevehi dukkhehi domanassehi upāyāsehi, na parimuccati dukkhasmāti vadāmī’’ti (a॰ ni॰ 7.50) –</p>

<p rend="bodytext">aṅguttarāgame sattakanipāte jāṇusoṇisutte āgatā sattavidhamethunasaṃyogāpi paṭivirati dassitāti daṭṭhabbā. idhāpi asaddhammasevanādhippāyena kāyadvārappavattā maggenamaggapaṭipattisamuṭṭhāpikā cetanā abrahmacariyaṃ<pb ed="M" n="1.0334"/>. pañcasikkhāpadakkame micchācāre pana agamanīyaṭṭhānavītikkamacetanā yathāvuttā kāmesu micchācāroti yojetabbaṃ.</p>

<p rend="bodytext">tattha <pb ed="V" n="1.0294"/> agamanīyaṭṭhānaṃ nāma purisānaṃ tāva māturakkhitādayo dasa, dhanakkītādayo dasāti vīsati itthiyo. itthīsu pana dasannaṃ dhanakkītādīnaṃ, sārakkhasaparidaṇḍānañca vasena dvādasannaṃ aññe purisā. ye paneke vadanti ‘‘cattāro kāmesu micchācārā akālo, adeso, anaṅgo, adhammo cā’’ti, te vippaṭipattimattaṃ pati parikappetvā vadanti. na hi sāgamanīyaṭṭhāne pavattā vippaṭipatti micchācāro nāma sambhavati. sā panesā duvidhāpi vippaṭipatti guṇavirahite appasāvajjā, guṇasampanne mahāsāvajjā. guṇarahitepi ca abhibhavitvā vippaṭipatti mahāsāvajjā, ubhinnaṃ samānacchandabhāve appasāvajjā, samānacchandabhāvepi kilesānaṃ, upakkamānañca mudutāya appasāvajjā, tibbatāya mahāsāvajjāti veditabbaṃ.</p>

<p rend="bodytext">tassa pana abrahmacariyassa dve sambhārā sevetukāmatācittaṃ, maggenamaggapaṭipattīti. micchācārassa pana cattāro sambhārā agamanīyavatthu, tasmiṃ sevanacittaṃ, sevanāpayogo, maggenamaggapaṭipattiadhivāsananti evaṃ aṭṭhakathāsu ‘‘cattāro sambhārā’’ti (dha॰ sa॰ akusalakammapathakathā; ma॰ ni॰ aṭṭha॰ 1.1.89; saṃ॰ ni॰ aṭṭha॰ 2.109-111) vuttattā abhibhavitvā vītikkamane maggenamaggapaṭipattiadhivāsane satipi purimuppannasevanābhisandhipayogābhāvato abhibhuyyamānassa micchācāro na hotīti vadanti keci. sevanacitte sati payogābhāvo na pamāṇaṃ itthiyā sevanapayogassa yebhuyyena abhāvato, purisasseva yebhuyyena sevanapayogo hotīti itthiyā puretaraṃ sevanacittaṃ upaṭṭhapetvā nisinnāya [nipannāya (dha॰ sa॰ anuṭī॰ kammakathāvaṇṇanā)] micchācāro na siyāti āpajjati. tasmā purisassa vasena ukkaṃsato ‘‘cattāro sambhārā’’ti vuttaṃ. aññathā hi itthiyā purisakiccakaraṇakāle purisassāpi sevanāpayogābhāvato micchācāro na siyāti vadanti eke.</p>

<p rend="bodytext">idaṃ panettha sanniṭṭhānaṃ – attano ruciyā pavattitassa sevanāpayogeneva sevanacittatāsiddhito agamanīyavatthu, sevanāpayogo, maggenamaggapaṭipattiadhivāsananti tayo, balakkārena pavattitassa purimuppannasevanābhisandhipayogābhāvato agamanīyavatthu, tasmiṃ sevanacittaṃ<pb ed="M" n="1.0335"/>, maggenamaggapaṭipattiadhivāsananti tayo, anavasesaggahaṇena pana vuttanayena cattāroti, tampi keciyeva vadanti, vīmaṃsitvā gahetabbanti <hi rend="bold">abhidhammānuṭīkāyaṃ</hi> (dha॰ sa॰ anuṭī॰ akusalakammapathakathāvaṇṇanā) vuttaṃ. eko payogo sāhatthikova.</p>

<p rend="bodytext" n="9"><hi rend="paranum">9</hi><hi rend="dot">.</hi> <hi rend="bold">musā</hi>ti <pb ed="V" n="1.0295"/> tatiyanto, dutiyanto vā nipāto micchāpariyāyo, kiriyāpadhānoti āha <hi rend="bold">‘‘visaṃvādanapurekkhārassā’’</hi>tiādi. pure karaṇaṃ <hi rend="bold">purekkhāro,</hi> visaṃvādanassa purekkhāro yassāti tathā, tassa kammapathappattameva dassetuṃ <hi rend="bold">‘‘atthabhañjanako’’</hi>ti vuttaṃ, parassa hitavināsakoti attho. musāvādo pana sasantakassa adātukāmatāya, hasādhippāyena ca bhavati. vacasā katā vāyāmappadhānā kiriyā <hi rend="bold">vacīpayogo.</hi> tathā kāyena katā <hi rend="bold">kāyapayogo. visaṃvādanādhippāyo</hi> pubbabhāgakkhaṇe, taṅkhaṇe ca. vuttañhi ‘‘pubbevassa hoti ‘musā bhaṇissa’nti, bhaṇantassa hoti ‘musā bhaṇāmī’ti’’ (pārā॰ 200; pāci॰ 4) etadeva hi dvayaṃ aṅgabhūtaṃ. itaraṃ ‘‘bhaṇitassa hoti ‘musā mayā bhaṇita’nti’’ (pārā॰ 200; pāci॰ 4) vuttaṃ pana hotu vā, mā vā, akāraṇametaṃ. <hi rend="bold">assā</hi>ti visaṃvādakassa. ‘‘cetanā’’ti etena sambandho. visaṃ vādeti etenāti <hi rend="bold">visaṃvādanaṃ,</hi> tadeva kāyavacīpayogo, taṃ samuṭṭhāpetīti tathā, iminā musāsaṅkhātena kāyavacīpayogena, musāsaṅkhātaṃ vā kāyavacīpayogaṃ vadati viññāpeti, samuṭṭhāpeti vā etenāti <hi rend="bold">musāvādo</hi>ti atthamāha. ‘‘vādo’’ti vutte visaṃvādanacittaṃ, tajjo vāyāmo, parassa tadatthavijānananti lakkhaṇattayaṃ vibhāvitameva hoti.</p>

<p rend="bodytext">‘‘atathaṃ vatthu’’nti lakkhaṇaṃ pana avibhāvitameva musā-saddassa payogasaṅkhātakiriyāvācakattā. tasmā idha naye lakkhaṇassa abyāpitatāya, musā-saddassa ca visaṃvāditabbatthavācakatāsambhavato paripuṇṇaṃ katvā musāvādalakkhaṇaṃ dassetuṃ <hi rend="bold">‘‘aparo nayo’’</hi>tiādi vuttaṃ. <hi rend="bold">lakkhaṇato</hi>ti sabhāvato. <hi rend="bold">tathā</hi>ti tena tathākārena. kāyavacīviññattiyo samuṭṭhāpetīti <hi rend="bold">viññattisamuṭṭhāpikā.</hi> imasmiṃ pana naye musā vatthu vadīyati vuccati etenāti <hi rend="bold">musāvādo</hi>ti nibbacanaṃ daṭṭhabbaṃ. <hi rend="bold">‘‘so yamattha’’</hi>ntiādinā kammapathappattassa vatthuvasena appasāvajjamahāsāvajjabhāvamāha. yassa atthaṃ bhañjati, tassa appaguṇatāya appasāvajjo<pb ed="M" n="1.0336"/>, mahāguṇatāya mahāsāvajjoti adinnādāne viya guṇavasenāpi yojetabbaṃ. kilesānaṃ mudutibbatāvasenāpi appasāvajjamahāsāvajjatā labbhatiyeva.</p>

<p rend="bodytext"><hi rend="bold">‘‘apicā’’</hi>tiādinā musāvādasāmaññassāpi appasāvajjamahāsāvajjabhāvaṃ dasseti. <hi rend="bold">attano santakaṃ adātukāmatāyā</hi>ti, hi <hi rend="bold">hasādhippāyenā</hi>ti ca musāvādasāmaññato vuttaṃ. ubhayatthāpi ca visaṃvādanapurekkhāreneva musāvādo, na pana vacanamattena. tattha pana cetanā balavatī na hotīti appasāvajjatā vuttā. <hi rend="bold">nadī maññe</hi>ti nadī viya. appatāya ūnassa atthassa pūraṇavasena pavattā kathā <hi rend="bold">pūraṇakathā,</hi> bahutarabhāvena vuttakathāti vuttaṃ hoti.</p>

<p rend="bodytext">tenākārena <pb ed="V" n="1.0296"/> jāto <hi rend="bold">tajjo,</hi> tassa visaṃvādanassa anurūpoti attho. <hi rend="bold">vāyāmo</hi>ti vāyāmasīsena payogamāha. vīriyappadhānā hi kāyikavācasikakiriyā idha adhippetā, na vāyāmamattaṃ. visaṃvādanādhippāyena payoge katepi aparena tasmiṃ atthe aviññāte visaṃvādanassa asijjhanato parassa tadatthavijānanampi ekasambhārabhāvena vuttaṃ. keci pana ‘‘abhūtavacanaṃ, visaṃvādanacittaṃ, parassa tadatthavijānana’’nti tayo sambhāre vadanti. kāyikova sāhatthikoti koci maññeyyāti taṃ nivāraṇatthaṃ <hi rend="bold">‘‘so kāyena vā’’</hi>tiādi vuttaṃ. tāya ce kiriyāya paro tamatthaṃ jānātīti taṅkhaṇe vā dandhatāya vicāretvā pacchā vā jānanaṃ sandhāya vuttaṃ. <hi rend="bold">aya</hi>nti visaṃvādako. <hi rend="bold">kiriyasamuṭṭhāpikacetanākkhaṇeyevā</hi>ti kāyikavācasikakiriyasamuṭṭhāpikāya cetanāya pavattakkhaṇe eva. <hi rend="bold">musāvādakammunā bajjhatī</hi>ti visaṃvādanacetanāsaṅkhātena musāvādakammunā sambandhīyati, allīyatīti vā attho. sacepi dandhatāya vicāretvā pacchā cirenāpi paro tadatthaṃ jānāti, sanniṭṭhāpakacetanāya nibbattattā taṅkhaṇeyeva bajjhatīti vuttaṃ hoti.</p>

<p rend="bodytext"><hi rend="bold">‘‘eko payogo sāhatthikovā’’</hi>ti idaṃ porāṇaṭṭhakathāsu āgatanayena vuttanti idha saṅgahaṭṭhakathāya saṅgahakārassa attano matibhedaṃ dassetuṃ <hi rend="bold">‘‘yasmā panā’’</hi>tiādi vuttaṃ. tattha <hi rend="bold">‘‘yathā…pe॰… tathā’’</hi>ti etena sāhatthiko viya āṇattikādayopi gahetabbā, aggahaṇe kāraṇaṃ natthi parassa visaṃvādanabhāvena tassadisattāti dasseti<pb ed="M" n="1.0337"/>, <hi rend="bold">‘‘idamassa…pe॰… āṇāpentopī’’</hi>ti āṇattikassa gahaṇe kāraṇaṃ, <hi rend="bold">‘‘paṇṇaṃ…pe॰… nissajjantopī’’</hi>ti nissaggiyassa, <hi rend="bold">‘‘ayamattho…pe॰… ṭhapentopī’’</hi>ti thāvarassa. yasmā visaṃvādetīti sabbattha sambandho. <hi rend="bold">paṇṇaṃ likhitvā</hi>ti tālādīnaṃ paṇṇaṃ akkharena likhitvā, <hi rend="bold">paṇṇa</hi>nti vā bhummatthe upayogavacanaṃ. tena vuttaṃ ‘‘tirokuṭṭādīsū’’ti [kuḍḍādīsu (dī॰ ni॰ aṭṭha॰ 1.8)] paṇṇe akkharaṃ lekhaniyā likhitvāti attho. <hi rend="bold">vīmaṃsitvā gahetabbā</hi>ti attanomatiyā sabbadubbalattā anattukkaṃsanena vuttaṃ. kiñhettha vicāretabbakāraṇaṃ atthi sayameva vicāritattā.</p>

<p rend="bodytext"><hi rend="bold">sacca</hi>nti vacīsaccaṃ, <hi rend="bold">saccena sacca</hi>nti purimena vacīsaccena pacchimaṃ vacīsaccaṃ. paccayavasena dhātupadantalopaṃ sandhāya <hi rend="bold">‘‘sandahatī’’</hi>ti vuttaṃ. saddavidū pana –</p>

<p rend="gatha1">‘‘vipubbo dhā karotyatthe, abhipubbo tu bhāsane.</p>

<p rend="gathalast">nyāsaṃpubbo yathāyogaṃ, nyāsāropanasandhisū’’ti.. –</p>

<p rend="unindented"><hi rend="bold">dhā</hi>-saddameva <pb ed="V" n="1.0297"/> ghaṭanatthe paṭhanti. tasmā pariyāyavasena <hi rend="bold">‘‘sandahatī’’</hi>ti vuttantipi daṭṭhabbaṃ. tadadhippāyaṃ dasseti <hi rend="bold">‘‘na antarantarā’’</hi>tiādinā. <hi rend="bold">‘‘yo hī’’</hi>tiādi tabbivaraṇaṃ. <hi rend="bold">antaritattā</hi>ti antarā paricchinnattā. <hi rend="bold">na tādiso</hi>ti na evaṃvadanasabhāvo. <hi rend="bold">jīvitahetupi,</hi> pageva aññahetūti <hi rend="bold">api</hi>-saddo sambhāvanattho.</p>

<p rend="bodytext">‘‘saccato thetato’’tiādīsu (ma॰ ni॰ 1.19) viya <hi rend="bold">theta</hi>-saddo thirapariyāyo, thirabhāvo ca saccavāditādhikārattā kathāvasena veditabboti āha <hi rend="bold">‘‘thirakathoti attho’’</hi>ti. thitassa bhāvoti hi <hi rend="bold">theto,</hi> thirabhāvo, tena yuttattā puggalo idha <hi rend="bold">theto</hi> nāma. <hi rend="bold">haliddī</hi>ti suvaṇṇavaṇṇakandanipphattako gacchaviseso. <hi rend="bold">thuso</hi> nāma dhaññattaco, dhaññapalāso ca. <hi rend="bold">kumbhaṇḍa</hi>nti mahāphalo sūpasampādako latāviseso. <hi rend="bold">indakhīlo</hi> nāma gambhīranemo esikāthambho. yathā haliddirāgādayo anavaṭṭhitasabhāvatāya na ṭhitā, evaṃ na ṭhitā kathā etassāti <hi rend="bold">naṭhitakatho</hi> [nathirakatho (dī॰ ni॰ aṭṭha॰ 1.8)] yathā pāsāṇalekhādayo avaṭṭhitasabhāvatāya ṭhitā, evaṃ ṭhitā kathā etassāti <hi rend="bold">ṭhitakatho</hi>ti <pb ed="M" n="1.0338"/> [thirakatho (dī॰ ni॰ aṭṭha॰ 1.8)] haliddirāgādayo yathā kathāya upamāyo honti, evaṃ yojetabbaṃ. kathāya hi etā upamāyoti.</p>

<p rend="bodytext">pattisaṅkhātā saddhā ayati pavattati etthāti <hi rend="bold">paccayiko</hi>ti āha <hi rend="bold">‘‘pattiyāyitabbako’’</hi>ti. pattiyā ayitabbā pavattetabbāti <hi rend="bold">pattiyāyitabbā</hi> ya-kārāgamena, vācā. sā etassāti <hi rend="bold">pattiyāyitabbako,</hi> tenāha <hi rend="bold">‘‘saddhāyitabbako’’</hi>ti. tadevatthaṃ byatirekena, anvayena ca dassetuṃ <hi rend="bold">‘‘ekacco hī’’</hi>tiādi vuttaṃ. <hi rend="bold">vattabbataṃ āpajjati</hi> visaṃvādanato. itarapakkhe ca avisaṃvādanatoti adhippāyo. <hi rend="bold">‘‘loka’’</hi>nti etena <hi rend="bold">‘‘lokassā’’</hi>ti ettha kammatthe chaṭṭhīti dasseti.</p>

<p rend="bodytext">satipi paccekaṃ pāṭhakkame aññāsu <hi rend="bold">abhidhammaṭṭhakathā</hi> dīsu (dha॰ sa॰ aṭṭha॰ akusalakammapathakathā; ma॰ ni॰ 1.89) saṃvaṇṇanākkamena tiṇṇampi padānaṃ ekatthasaṃvaṇṇanaṃ kātuṃ <hi rend="bold">‘‘yāya vācāyā’’</hi>tiādimāha, yāya vācāya karotīti sambandho. <hi rend="bold">parassā</hi>ti yaṃ bhindituṃ taṃ vācaṃ bhāsati, tassa. <hi rend="bold">ca</hi>-saddo aṭṭhānapayutto, so dvandagabbhabhāvaṃ jotetuṃ kammadvaye payujjitabbo. <hi rend="bold">suññabhāva</hi>nti piyavirahitatāya rittabhāvaṃ. <hi rend="bold">sā</hi>ti yathāvuttā saddasabhāvā <hi rend="bold">vācā,</hi> etena piyañca suññañca piyasuññaṃ, taṃ karoti etāyāti <hi rend="bold">pisuṇā</hi> niruttinayenāti vacanatthaṃ dasseti, pisatīti vā <hi rend="bold">pisuṇā,</hi> samagge satte avayavabhūte vaggabhinne karotīti attho.</p>

<p rend="bodytext"><hi rend="bold">pharusa</hi>nti <pb ed="V" n="1.0298"/> sinehābhāvena lūkhaṃ. <hi rend="bold">sayampi pharusā</hi>ti domanassasamuṭṭhitattā sabhāvena sayampi kakkasā. pharusasabhāvato <hi rend="bold">neva kaṇṇasukhā.</hi> atthavipannatāya <hi rend="bold">na hadayaṅgamā.</hi> ettha pana paṭhamanaye pharusaṃ karotīti vacanatthena vā phalūpacārena vā vācāya pharusasaddappavatti veditabbā. dutiyanaye mammacchedavasena pavattiyā ekantaniṭṭhuratāya ruḷhisaddavasena sabhāvena, kāraṇūpacārena vā vācāya pharusasaddappavatti daṭṭhabbā.</p>

<p rend="bodytext"><hi rend="bold">yenā</hi>ti palāpasaṅkhātena niratthakavacanena. <hi rend="bold">sampha</hi>nti <hi rend="bold">‘‘sa’’</hi>nti vuttaṃ sukhaṃ, hitañca phalati paharati vināsetīti atthena ‘‘sampha’’nti laddhanāmaṃ attano, paresañca anupakārakaṃ yaṃ kiñci atthaṃ, tenāha <hi rend="bold">‘‘niratthaka’’</hi>nti, iminā samphaṃ palapati etenāti <hi rend="bold">samphappalāpo</hi>ti vacanatthaṃ dasseti.</p>

<p rend="bodytext"><hi rend="bold">‘‘tesa’’</hi>ntiādinā <pb ed="M" n="1.0339"/> cetanāya phalavohārena pisuṇādisaddappavatti vuttā. <hi rend="bold">‘‘sā evā’’</hi>tiādinā pana cetanāya pavattiparikappanāya hetuṃ vibhāveti. tattha ‘‘pahāyā’’tiādivacanasannidhānato tassāyeva ca pahātabbatā yuttito adhippetāti attho.</p>

<p rend="bodytext"><hi rend="bold">tatthā</hi>ti tāsu pisuṇavācādīsu. <hi rend="bold">saṃkiliṭṭhacittassā</hi>ti lobhena, dosena vā vibādhitacittassa, upatāpitacittassa vā, dūsitacittassāti vuttaṃ hoti, ‘‘cetanā’’ti etena sambandho. yena saha paresaṃ bhedāya vadati, tassa attano piyakamyatāyāti attho. <hi rend="bold">cetanā pisuṇavācā</hi> nāma pisuṇaṃ vadanti etāyāti katvā. samāsavisaye hi mukhyavasena attho gahetabbo, byāsavisaye upacāravasenāti daṭṭhabbaṃ. yassa yato bhedaṃ karoti, tesu abhinnesu appasāvajjaṃ, bhinnesu mahāsāvajjaṃ. tathā kilesānaṃ mudutibbatāvisesesupi yojetabbaṃ.</p>

<p rend="bodytext">yassa pesuññaṃ upasaṃharati, so bhijjatu vā, mā vā, tassa tadatthaviññāpanameva pamāṇanti āha <hi rend="bold">‘‘tassa tadatthavijānana’’</hi>nti. bhedapurekkhāratāpiyakamyatānamekekapakkhipanena cattāro. kammapathappatti pana bhinne eva. <hi rend="bold">imesa</hi>nti aniyamatāya parammukhāpavattānampi attano buddhiyaṃ parivattamāne sandhāya vuttanti dassetuṃ <hi rend="bold">‘‘yesa’’</hi>ntiādimāha. <hi rend="bold">ito</hi>ti idha padese, vuttānaṃ yesaṃ santike sutanti yojetabbaṃ.</p>

<p rend="bodytext"><hi rend="bold">‘‘dvinna’’</hi>nti nidassanavacanaṃ bahūnampi sandhānato. <hi rend="bold">‘‘mittāna’’</hi>ntiādi <hi rend="bold">‘‘sandhāna’’</hi>nti ettha kammaṃ, tena pāḷiyaṃ ‘‘bhinnāna’’nti etassa kammabhāvaṃ dasseti. sandhānakaraṇañca nāma tesamanurūpakaraṇamevāti <pb ed="V" n="1.0299"/> vuttaṃ <hi rend="bold">‘‘anukattā’’</hi>ti. <hi rend="bold">anuppadātā</hi>ti anubalappadātā, anuvattanavasena vā padātā. kassa pana anubalappadānaṃ, anuvattanañcāti? ‘‘sahitāna’’nti vuttattā sandhānassāti viññāyatīti āha <hi rend="bold">‘‘sandhānānuppadātā’’</hi>ti. yasmā pana anubalavasena, anuvattanavasena ca sandhānassa padānaṃ ādānaṃ, rakkhaṇaṃ vā daḷhīkaraṇaṃ hoti, tasmā vuttaṃ <hi rend="bold">‘‘daḷhīkammaṃ kattā’’</hi>ti. āramanti etthāti <hi rend="bold">ārāmo.</hi> ramitabbaṭṭhānaṃ samaggoti hi tadadhiṭṭhānānaṃ vasena tabbisesanatā vuttā. ‘‘samagge’’tipi paṭhanti, tadayuttaṃ <hi rend="bold">‘‘yatthā’’</hi>tiādivacanena viruddhattā. yasmā pana ākārena vināpi ayamattho labbhati, tasmā <hi rend="bold">‘‘ayamevettha attho’’</hi>ti vuttaṃ <hi rend="bold">samaggesū</hi>ti samaggabhūtesu janakāyesu, tenāha <hi rend="bold">‘‘te pahāyā’’</hi>tiādi. tappakatiyatthopi kattuatthovāti dasseti <pb ed="M" n="1.0340"/> <hi rend="bold">‘‘nandatī’’</hi>ti iminā. tappakatiyatthena hi ‘‘disvāpi sutvāpī’’ti vacanaṃ supapannaṃ hoti. samagge karoti etāyāti <hi rend="bold">samaggakaraṇī.</hi> sāyeva vācā, taṃ bhāsitāti atthamāha <hi rend="bold">‘‘yā vācā’’</hi>tiādinā. tāya vācāya samaggakaraṇaṃ nāma. ‘‘sukhā saṅghassa sāmaggī, samaggānaṃ tapo sukho’’tiādinā (dha॰ pa॰ 194) samaggānisaṃsadassanamevāti vuttaṃ <hi rend="bold">‘‘sāmaggiguṇaparidīpikamevā’’</hi>ti. <hi rend="bold">itara</hi>nti tabbiparītaṃ bhedanikaṃ vācaṃ.</p>

<p rend="bodytext"><hi rend="bold">mammānī</hi>ti duṭṭhārūni, tassadisatāya pana idha akkosavatthūni ‘‘mammānī’’ti vuccanti. yathā hi duṭṭhārūsu yena kenaci vatthunā ghaṭitesu cittaṃ adhimattaṃ dukkhappattaṃ hoti, tathā tesu dasasujātiādīsu akkosavatthūsu pharusavācāya phusitamattesūti. tathā hi vuttaṃ ‘‘mammāni viya mammāni, yesu pharusavācāya chupitamattesu duṭṭhārūsu viya ghaṭṭitesu cittaṃ adhimattaṃ dukkhappattaṃ hoti, kāni pana tāni? jātiādīni akkosavatthūnī’’ti (dī॰ ni॰ ṭī॰ 1.9) ‘‘yassa sarīrappadesassa satthādipaṭihanena bhusaṃ rujjanaṃ, so mammaṃ nāma. idha pana yassa cittassa pharusavācāvasena domanassasaṅkhātaṃ bhusaṃ rujjanaṃ, taṃ mammaṃ viyāti mamma’’nti apare. tāni mammāni chijjanti bhijjanti yenāti <hi rend="bold">mammacchedako,</hi> sveva kāyavacīpayogo, tāni samuṭṭhāpetīti tathā. <hi rend="bold">ekantapharusacetanā pharusā vācā</hi> pharusaṃ vadanti etāyāti katvā. ‘‘pharusacetanā’’ icceva avatvā <hi rend="bold">‘‘ekantapharusacetanā’’</hi>ti vacanaṃ duṭṭhacittatāya eva pharusacetanā adhippetā, na pana savanapharusatāmattenāti ñāpanatthaṃ. <hi rend="bold">tassā</hi>ti ekantapharusacetanāya eva. <hi rend="bold">āvibhāvattha</hi>nti pharusavācābhāvassa pākaṭakaraṇatthaṃ. <hi rend="bold">tassā</hi>ti vā ekantapharusacetanāya eva, pharusavācābhāvassāti attho. <hi rend="bold">tathevā</hi>ti mātuvuttākāreneva, <hi rend="bold">uṭṭhāsi</hi> anubandhitunti attho. <hi rend="bold">saccakiriya</hi>nti yaṃ ‘‘caṇḍā taṃ mahiṃsī anubandhatū’’ti vacanaṃ mukhena kathesi, taṃ mātucitte natthi, tasmā ‘‘taṃ mā hotu, yaṃ pana uppalapattampi mayhaṃ upari na patatū’’ti <pb ed="V" n="1.0300"/> kāraṇaṃ cittena cintesi, tadeva mātucitte atthi, tasmā ‘‘tameva hotū’’ti saccakaraṇaṃ, kattabbasaccaṃ vā. <hi rend="bold">tatthevā</hi>ti uṭṭhānaṭṭhāneyeva. <hi rend="bold">baddhā viyā</hi>ti yottādinā paribandhi viya. <hi rend="bold">evaṃ mammacchedako</hi>ti ettha savanapharusatāmattena mammacchedakatā veditabbā.</p>

<p rend="bodytext"><hi rend="bold">payogo</hi>ti <pb ed="M" n="1.0341"/> vacīpayogo. <hi rend="bold">cittasaṇhatāyā</hi>ti ekantapharusacetanāya abhāvamāha. tatoyeva hi pharusavācā na hoti kammapathappattā, kammabhāvaṃ pana na sakkā vāretunti daṭṭhabbaṃ. <hi rend="bold">‘‘mātāpitaro hī’’</hi>tiādināpi tadevatthaṃ samattheti. evaṃ byatirekavasena cetanāpharusatāya pharusavācābhāvaṃ sādhetvā idāni tameva anvayavasena sādhetuṃ <hi rend="bold">‘‘yathā’’</hi>tiādi vuttaṃ. <hi rend="bold">apharusā vācā na hoti</hi> pharusā vācā hotiyevāti attho <hi rend="bold">sā</hi>ti pharusavācā. <hi rend="bold">ya</hi>nti puggalaṃ.</p>

<p rend="bodytext">etthāpi kammapathabhāvaṃ appattā appasāvajjā, itarā mahāsāvajjā. tathā kilesānaṃ mudutibbatābhedepi yojetabbaṃ. keci pana ‘‘yaṃ uddissa pharusavācā payujjati, tassa sammukhāyeva sīsaṃ etī’’ti vadanti, eke pana ‘‘parammukhāpi pharusavācā hotiyevā’’ti. tatthāyamadhippāyo yutto siyā, sammukhā payoge agāravādīnaṃ balavabhāvato siyā cetanā balavatī, parassa ca tadatthavijānanaṃ, na tathā parammukhā. yathā pana akkosite mate āḷahane katā khamanā upavādantarāyaṃ nivatteti, evaṃ parammukhā payuttāpi pharusavācā hotiyevāti sakkā ñātunti, tasmā ubhayatthāpi pharusavācā sambhavatīti daṭṭhabbaṃ. tathā hi parassa tadatthavijānanamaññatra tayova tassā sambhārā <hi rend="bold">aṭṭhakathāsu</hi> vuttāti. <hi rend="bold">kupitacitta</hi>nti akkosanādhippāyeneva vuttaṃ, na pana maraṇādhippāyena. maraṇādhippāyena hi sati cittakope atthasiddhiyā, tadabhāve ca yathārahaṃ pāṇātipātabyāpādāva honti.</p>

<p rend="bodytext"><hi rend="bold">elaṃ vuccati doso</hi> ilati cittaṃ, puggalo vā kampati etenāti katvā. <hi rend="bold">etthā</hi>ti –</p>

<p rend="gatha1">‘‘nelaṅgo setapacchādo, ekāro vattatī ratho.</p>

<p rend="gathalast">anīghaṃ passa āyantaṃ, chinnasotaṃ abandhana’’nti.. (saṃ॰ ni॰ 4.347; udā॰ 65; peṭako॰ 25). –</p>

<p rend="unindented">imissā udānagāthāya. sīlañhettha niddosatāya ‘‘nela’’nti vuttaṃ. tenevāha citto gahapati āyasmatā kāmabhūtherena puṭṭho saṃyuttāgamavare saḷāyatanavagge ‘‘nelaṅga’’nti kho bhante sīlānametaṃ adhivacana’’nti (saṃ॰ ni॰ 4.347) vācā nāma saddasabhāvā taṃtadatthanibandhanāti <pb ed="V" n="1.0301"/> sādurasasadisattā madhurameva byañjanaṃ, attho ca tabbhāvatoti atthameva sandhāya <hi rend="bold">byañjanamadhuratāya</hi><pb ed="M" n="1.0342"/>, <hi rend="bold">atthamadhuratāyā’’</hi>ti ca vuttaṃ. visesanaparanipātopi hi loke dissati ‘‘agyāhito’’tiādīsu. apica avayavāpekkhane sati ‘‘madhuraṃ byañjanaṃ yassā’’tiādinā vattabbo. <hi rend="bold">sukhā</hi>ti sukhakaraṇī, sukhahetūti vuttaṃ hoti. <hi rend="bold">kaṇṇasūla</hi>nti kaṇṇasaṅkuṃ. kaṇṇasaddena cettha sotaviññāṇapaṭibaddhatadanuvattakā viññāṇavīthiyo gahitā. vohārakathā hesā suttantadesanā, tassā vaṇṇanā ca, tathā ceva vuttaṃ <hi rend="bold">‘‘sakalasarīre kopaṃ, pema’’</hi>nti ca. na hi hadayavatthunissito kopo, pemo ca sakalasarīre vattati. esa nayo īdisesu. <hi rend="bold">sukhena cittaṃ pavisati</hi> yathāvuttakāraṇadvayenāti attho, aluttasamāso cesa yathā ‘‘amataṅgato’’ti. <hi rend="bold">pure</hi>ti guṇapāripure, tenāha <hi rend="bold">‘‘guṇaparipuṇṇatāyā’’</hi>ti. pure saṃvaḍḍhā <hi rend="bold">porī,</hi> tādisā nārī viyāti vācāpi <hi rend="bold">porī</hi>ti atthamāha <hi rend="bold">‘‘pure’’</hi>tiādinā. <hi rend="bold">sukumārā</hi>ti sutaruṇā. upameyyapakkhe pana apharusatāya mudukabhāvo eva sukumāratā. <hi rend="bold">purassā</hi>ti ettha <hi rend="bold">pura</hi>-saddo tannivāsīvācako sahacaraṇavasena ‘‘gāmo āgato’’tiādīsu viya, tenevāha <hi rend="bold">‘‘nagaravāsīna’’</hi>nti. <hi rend="bold">esā</hi>ti taṃsambandhīniddesā vācā. <hi rend="bold">evarūpī kathā</hi>ti atthattayena pakāsitā kathā. <hi rend="bold">kantā</hi>ti kāmitā tuṭṭhā yathā ‘‘pakkanto’’ti, māna-saddassa vā antabyappadeso, kāmiyamānāti attho. yathā ‘‘anāpatti asamanubhāsantassā’’ti (pārā॰ 416, 430, 441) <hi rend="bold">manaṃ</hi> appeti vaḍḍhetīti <hi rend="bold">manāpā,</hi> tena vuttaṃ <hi rend="bold">‘‘cittavuḍḍhikarā’’</hi>ti. tathākārinīti attho. ato <hi rend="bold">bahuno janassā</hi>ti idha sambandhe sāmivacanaṃ, na tu purimasmiṃ viya kattari.</p>

<p rend="bodytext">kāmaṃ tehi vattumicchito attho sambhavati, so pana aphalattā bhāsitatthapariyāyena atthoyeva nāma na hotīti āha <hi rend="bold">‘‘anatthaviññāpikā’’</hi>ti. apica payojanatthābhāvato <hi rend="bold">anatthā,</hi> vācā, taṃ viññāpikātipi vaṭṭati. <hi rend="bold">akusalacetanā samphappalāpo</hi> samphaṃ palapanti etāyāti katvā. <hi rend="bold">āsevanaṃ</hi> bhāvanaṃ bahulīkaraṇaṃ. yaṃ janaṃ gāhāpayituṃ pavattito, tena aggahite appasāvajjo, gahite mahāsāvajjo. kilesānaṃ mudutibbatāvasenāpi appasāvajjamahāsāvajjatā yojetabbā. <hi rend="bold">bhārata</hi>nāmakānaṃ dvebhātukarājūnaṃ <hi rend="bold">yuddhakathā,</hi> dasagiriyakkhena <hi rend="bold">sītā</hi>ya nāma deviyā <hi rend="bold">āharaṇakathā,</hi> rāmaraññā paccāharaṇakathā<pb ed="M" n="1.0343"/>, yathā taṃ adhunā bāhirakehi paricayitā sakkaṭabhāsāya gaṇṭhitā rāmapurāṇabhāratapurāṇādikathāti, evamādikā niratthakakathā samphappalāpoti vuttaṃ <hi rend="bold">‘‘bhārata…pe॰… purekkhāratā’’</hi>ti.</p>

<p rend="bodytext"><hi rend="bold">‘‘kālavādī’’</hi>tiādi samphappalāpā paṭiviratassa paṭipattisandassanaṃ yathā ‘‘pāṇātipātā paṭivirato’’tiādi (dī॰ ni॰ 1.8, 194) pāṇātipātappahānassa paṭipattidassanaṃ. ‘‘pāṇātipātaṃ <pb ed="V" n="1.0302"/> pahāya viharatī’’ti hi vutte kathaṃ pāṇātipātappahānaṃ hotīti apekkhāsambhavato ‘‘pāṇātipātā paṭivirato hotī’’ti vuttaṃ. sā pana virati kathanti āha ‘‘nihitadaṇḍo nihita sattho’’ti. tañca daṇḍasatthanidhānaṃ kathanti vuttaṃ ‘‘lajjī’’tiādi. evaṃ uttaruttaraṃ purimassa purimassa upāyasandassanaṃ. tathā adinnādānādīsupi yathāsambhavaṃ yojetabbaṃ. tena vuttaṃ ‘‘kālavādītiādi samphappalāpā paṭiviratassa paṭipattisandassana’’nti. atthasaṃhitāpi hi vācā ayuttakālapayogena atthāvahā na siyāti anatthaviññāpanabhāvaṃ anulometi, tasmā samphappalāpaṃ pajahantena akālavāditā parivajjetabbāti dassetuṃ <hi rend="bold">‘‘kālavādī’’</hi>ti vuttaṃ. kāle vadantenāpi ubhayattha asādhanato abhūtaṃ parivajjetabbanti āha <hi rend="bold">‘‘bhūtavādī’’</hi>ti. bhūtañca vadantena yaṃ idhalokaparalokahitasampādanakaṃ, tadeva vattabbanti vuttaṃ <hi rend="bold">‘‘atthavādī’’</hi>ti. atthaṃ vadantenāpi na lokiyadhammanissitameva vattabbaṃ, atha kho lokuttaradhammanissitampīti āha <hi rend="bold">‘‘dhammavādī’’</hi>ti. yathā ca attho lokuttaradhammanissito hoti, tathā dassanatthaṃ <hi rend="bold">‘‘vinayavādī’’</hi>ti vuttaṃ.</p>

<p rend="bodytext">pātimokkhasaṃvaro, satiñāṇakhantivīriyasaṃvaroti hi pañcannaṃ saṃvaravinayānaṃ tadaṅgappahānaṃ, vikkhambhanasamucchedapaṭippassaddhinissaraṇappahānanti pañcannaṃ pahānavinayānañca vasena vuccamāno attho nibbānādhigamahetubhāvato lokuttaradhammasannissito hoti. evaṃ guṇavisesayutto ca attho vuccamāno desanākosalle sati sobhati, kiccakaro ca hoti, nāññathāti dassetuṃ <hi rend="bold">‘‘nidhānavatiṃ vācaṃ bhāsitā’’</hi>ti vuttaṃ. idāni tameva desanākosallaṃ vibhāvetuṃ <hi rend="bold">‘‘kālenā’’</hi>tiādimāha. ajjhāsayaṭṭhuppattīnaṃ, pucchāya ca vasena otiṇṇe desanāvisaye ekaṃsādibyākaraṇavibhāgaṃ sallakkhetvā ṭhapanāhetudāharaṇasaṃsandanāni taṃtaṃkālānurūpaṃ <pb ed="M" n="1.0344"/> vibhāventiyā parimitaparicchinnarūpāya gambhīrudānapahūtatthavitthārasaṅgāhikāya desanāya pare yathājjhāsayaṃ paramatthasiddhiyaṃ patiṭṭhāpento ‘‘desanākusalo’’ti vuccatīti evametthāpi atthayojanā veditabbā.</p>

<p rend="bodytext"><hi rend="bold">vattabbayuttakāla</hi>nti vattabbavacanassa anurūpakālaṃ, tattha vā payujjitabbakālaṃ. sabhāvavaseneva bhūtatāti āha <hi rend="bold">‘‘sabhāvamevā’’</hi>ti. atthaṃ vadatīti <hi rend="bold">atthavādī.</hi> atthavadanañca tannissitavācākathanamevāti adhippāyena vuttaṃ ‘‘diṭṭhadhammikasamparāyikatthasannissitameva katvā’’ti. <hi rend="bold">dhammavādī’’</hi>tiādīsupi eseva nayo.</p>

<p rend="bodytext">nidheti sannidhānaṃ karoti etthāti <hi rend="bold">nidhānaṃ. ṭhapanokāso. </hi> ‘‘ṭhānavatī’’ti vutte tasmiṃ ṭhāne <pb ed="V" n="1.0303"/> ṭhapetuṃ yuttātipi attho sambhavatīti āha <hi rend="bold">‘‘hadaye’’</hi>tiādi. nidhānavatīpi vācā kālayuttāva atthāvahā, tasmā ‘‘kālenā’’ti idaṃ ‘‘nidhānavatiṃ’’ vācaṃ bhāsitā’’ti etassāpekkhavacananti dasseti <hi rend="bold">‘‘evarūpi’’</hi>ntiādinā. icchitatthanibbattanatthaṃ apadisitabbo, apadisīyati vā icchitattho anenāti <hi rend="bold">apadeso,</hi> upamā, hetudāharaṇādikāraṇaṃ vā, tena saha vattatīti <hi rend="bold">sāpadesā,</hi> vācā, tenāha <hi rend="bold">‘‘saupamaṃ sakāraṇanti attho’’</hi>ti. <hi rend="bold">paricchedaṃ dassetvā</hi>ti yāvatā pariyosānaṃ sambhavati, tāvatā mariyādaṃ dassetvā, tena vuttaṃ <hi rend="bold">‘‘yathā…pe॰… bhāsatī’’</hi>ti. sikhamappattā hi kathā atthāvahā nāma na hoti. <hi rend="bold">atthasaṃhita</hi>nti ettha <hi rend="bold">attha</hi>-saddo bhāsitatthapariyāyoti vuttaṃ <hi rend="bold">‘‘anekehipī’’</hi>tiādi. bhāsitattho ca nāma saddānusārena adhigato sabbopi pakatyatthapaccayatthabhāvatthādiko, tatoyeva bhagavato vacanaṃ ekagāthāpadampi saṅkhepavitthārādiekattādinandiyāvattādinayehi anekehipi niddhāraṇakkhamatāya pariyādātumasakkuṇeyyaṃ atthamāvahatīti. evaṃ atthasāmaññato saṃvaṇṇetvā icchitatthavisesatopi saṃvaṇṇetuṃ <hi rend="bold">‘‘yaṃ vā’’</hi>tiādimāha. atthavādinā vattumicchitatthoyeva hi idha gahito. nanu sabbesampi vacanaṃ attanā icchitatthasahitaṃyeva, kimettha vattabbaṃ atthīti antolīnacodanaṃ parisodheti <hi rend="bold">‘‘na añña’’</hi>ntiādinā. aññamatthaṃ paṭhamaṃ nikkhipitvā ananusandhivasena pacchā aññamatthaṃ na bhāsati. yathānikkhittānusandhivaseneva pariyosāpetvā kathetīti adhippāyo.</p>

<p rend="bodytext" n="10"><hi rend="paranum">10</hi><hi rend="dot">.</hi> evaṃ <pb ed="M" n="1.0345"/> paṭipāṭiyā sattamūlasikkhāpadāni vibhajitvā satipi abhijjhādippahānassa saṃvarasīlasaṅgahe upariguṇasaṅgahato, lokiyaputhujjanāvisayato ca uttaridesanāya saṅgahituṃ taṃ pariharitvā pacurajanapākaṭaṃ ācārasīlameva vibhajanto bhagavā ‘‘bījagāmabhūtagāmasamārambhā’’tiādimāhāti pāḷiyaṃ sambandho vattabbo. tattha vijāyanti viruhanti etehīti <hi rend="bold">bījāni.</hi> paccayantarasamavāye sadisaphaluppattiyā visesakāraṇabhāvato viruhanasamatthānaṃ sāraphalādīnametaṃ adhivacanaṃ. bhavanti, ahuvunti cāti <hi rend="bold">bhūtā,</hi> jāyanti vaḍḍhanti jātā, vaḍḍhitā cāti attho. vaḍḍhamānakānaṃ vaḍḍhitvā, ṭhitānañca rukkhagacchādīnaṃ yathākkamamadhivacanaṃ. viruḷhamūlā hi nīlabhāvaṃ āpajjantā taruṇarukkhagacchā jāyanti vaḍḍhantīti vuccanti. vaḍḍhitvā ṭhitā mahantā rukkhagacchā jātā vaḍḍhitāti. <hi rend="bold">gāmo</hi>ti samūho, so ca suddhaṭṭhakadhammarāsi, bījānaṃ, bhūtānañca tathāladdhasamaññānaṃ aṭṭhadhammānaṃ gāmo, teyeva vā gāmoti tathā. avayavavinimuttassa hi samudāyassa abhāvato duvidhenāpi atthena teyeva tiṇarukkhalatādayo gayhanti.</p>

<p rend="bodytext">apica bhūmiyaṃ patiṭṭhahitvā haritabhāvamāpannā rukkhagacchādayo devatā pariggayhanti, tasmā <pb ed="V" n="1.0304"/> bhūtānaṃ nivāsanaṭṭhānatāya gāmoti bhūtagāmotipi vadanti, te sarūpato dassetuṃ <hi rend="bold">‘‘mūlabīja’’</hi>ntiādimāha. mūlameva bījaṃ <hi rend="bold">mūlabījaṃ.</hi> sesesupi ayaṃ nayo. <hi rend="bold">phaḷubīja</hi>nti pabbabījaṃ. paccayantarasamavāye sadisaphaluppattiyā visesakāraṇabhāvato viruhanasamatthe sāraphale niruḷho bīja-saddo tadatthasiddhiyā mūlādīsupi kesuci pavattatīti mūlādito nivattanatthaṃ ekena bīja-saddena visesetvā <hi rend="bold">‘‘bījabīja’’</hi>nti vuttaṃ yathā ‘‘rūpaṃrūpaṃ, dukkhadukkha’’nti ca. <hi rend="bold">nīlatiṇarukkhādikassā</hi>ti allatiṇassa ceva allarukkhādikassa ca. <hi rend="bold">ādi</hi>-saddena osadhigacchalatādayo veditabbā. <hi rend="bold">samārambho</hi> idha vikopanaṃ, tañca chedanādiyevāti vuttaṃ <hi rend="bold">‘‘chedanabhedanapacanādibhāvenā’’</hi>ti. nanu ca rukkhādayo cittarahitatāya na jīvā, cittarahitatā ca paripphandanābhāvato, chinne viruhanato, visadisajātikabhāvato, catuyoniapariyāpannato ca veditabbā. vuḍḍhi pana pavāḷasilālavaṇādīnampi vijjatīti na tesaṃ jīvatābhāve kāraṇaṃ. visayaggahaṇañca nesaṃ parikappanāmattaṃ supanaṃ viya ciñcādīnaṃ, tathā kaṭukambilāsādinā dohaḷādayo. tattha kasmā bījagāmabhūtagāmasamārambhā <pb ed="M" n="1.0346"/> paṭivirati icchitāti? samaṇasāruppato, tannissitasattānukampanato ca. tenevāha āḷavakānaṃ rukkhacchedanādivatthūsu ‘‘jīvasaññino hi moghapurisā manussā rukkhasmi’’ntiādi (pārā॰ 89).</p>

<p rend="bodytext">ekaṃ bhattaṃ <hi rend="bold">ekabhattaṃ,</hi> tamassa atthi ekasmiṃ divase ekavārameva bhuñjanatoti <hi rend="bold">ekabhattiko.</hi> tayidaṃ ekabhattaṃ kadā bhuñjitabbanti sandhāya vuttaṃ <hi rend="bold">‘‘pātarāsabhatta’’</hi>ntiādi, dvīsu bhattesu pātarāsabhattaṃ sandhāyāhāti adhippāyo. pāto asitabbanti <hi rend="bold">pātarāsaṃ.</hi> sāyaṃ asitabbanti <hi rend="bold">sāyamāsaṃ,</hi> tadeva bhattaṃ tathā. eka-saddo cettha majjhanhikakālaparicchedabhāvena payutto, na tadantogadhavārabhāvenāti dasseti <hi rend="bold">‘‘tasmā’’</hi>tiādinā.</p>

<p rend="bodytext"><hi rend="bold">rattiyā bhojanaṃ</hi> uttarapadalopato rattisaddena vuttaṃ, taddhitavasena vā tathāyevādhippāyasambhavato, tenāha <hi rend="bold">‘‘rattiyā’’</hi>tiādi. aruṇuggamanato paṭṭhāya yāva majjhanhikā ayaṃ buddhādīnaṃ ariyānaṃ āciṇṇasamāciṇṇo bhojanassa kālo nāma, tadañño vikālo. tattha dutiyapadena rattibhojanassa paṭikkhittattā aparanhova idha vikāloti pārisesanayena tatiyapadassa atthaṃ dīpetuṃ <hi rend="bold">‘‘atikkante majjhanhike’’</hi>tiādi vuttaṃ. bhāvasādhano cettha bhojana-saddo ajjhoharaṇatthavācakoti dīpeti <hi rend="bold">‘‘yāva sūriyatthaṅgamanā bhojana’’</hi>nti iminā. kassa pana tadajjhoharaṇanti? yāmakālikādīnamanuññātattā, vikālabhojanasaddassa ca yāvakālikajjhoharaṇeyeva niruḷhattā ‘‘yāvakālikassā’’ti viññāyati. ayaṃ panettha aṭṭhakathāvaseso ācariyānaṃ nayo – bhuñjitabbaṭṭhena <hi rend="bold">bhojanaṃ,</hi> yāgubhattādi sabbaṃ yāvakālikavatthu<pb ed="V" n="1.0305"/>. yathā ca ‘‘rattūparato’’ti ettha rattibhojanaṃ rattisaddena vuccati, evamettha bhojanajjhoharaṇaṃ bhojanasaddena. vikāle bhojanaṃ <hi rend="bold">vikālabhojanaṃ,</hi> tato <hi rend="bold">vikālabhojanā.</hi> vikāle yāvakālikavatthussa ajjhoharaṇāti atthoti. īdisā guṇavibhūti na buddhakāleyevāti āha <hi rend="bold">‘‘anomānadītīre’’</hi>tiādi. ayaṃ pana pāḷiyaṃ anusandhikkamo – ekasmiṃ divase ekavārameva bhuñjanato ‘‘ekabhattiko’’ti vutte rattibhojanopi siyāti <pb ed="M" n="1.0347"/> tannivāraṇatthaṃ <hi rend="bold">‘‘rattūparato’’</hi>ti vuttaṃ. evaṃ sati sāyanhabhojīpi ekabhattiko siyāti tadāsaṅkānivattanatthaṃ <hi rend="bold">‘‘virato vikālabhojanā’’</hi>ti vuttanti.</p>

<p rend="bodytext">saṅkhepato ‘‘sabbapāpassa akaraṇa’’ntiādi (dī॰ ni॰ 2.90; dha॰ pa॰ 183; netti॰ 30, 50, 116, 124) nayappavattaṃ bhagavato sāsanaṃ sachandarāgappavattito naccādīnaṃ dassanaṃ nānulometīti āha <hi rend="bold">‘‘sāsanassa ananulomattā’’</hi>ti. visucati sāsanaṃ vijjhati ananulomikabhāvenāti <hi rend="bold">visūkaṃ,</hi> paṭiviruddhanti vuttaṃ hoti. tatra upamaṃ dasseti <hi rend="bold">‘‘paṭāṇībhūta’’</hi>nti iminā, paṭāṇīsaṅkhātaṃ kīlaṃ viya bhūtanti attho. ‘‘visūka’’nti etassa <hi rend="bold">paṭāṇībhūta</hi>nti atthamāhātipi vadanti. attanā payojiyamānaṃ, parehi payojāpiyamānañca naccaṃ naccabhāvasāmaññato pāḷiyaṃ ekeneva naccasaddena sāmaññaniddesanayena gahitaṃ, ekasesanayena vā. tathā gītavāditasaddehi gāyanagāyāpanavādanavādāpanānīti āha <hi rend="bold">‘‘naccananaccāpanādivasenā’’</hi>ti. suddhahetutājotanavasena hi dvādhippāyikā ete saddā. naccañca gītañca vāditañca visūkadassanañca <hi rend="bold">naccagītavāditavisūkadassanaṃ,</hi> samāhāravasenettha ekattaṃ. <hi rend="bold">aṭṭhakathāyaṃ</hi> pana yathāpāṭhaṃ vākyāvatthikantavacanena saha samuccayasamāsadassanatthaṃ <hi rend="bold">‘‘naccā cā’’</hi>tiādi vuttaṃ. evaṃ sabbattha īdisesu. (dassanavisaye mayūranaccādipaṭikkhipanena naccāpanavisayepi paṭikkhipanaṃ daṭṭhabbaṃ) <hi rend="bold">‘‘naccādīni hī’’</hi>tiādinā yathāvuttatthasamatthanaṃ. dassanena cettha savanampi saṅgahitaṃ virūpekasesanayena, yathāsakaṃ vā visayassa ālocanasabhāvatāya pañcannaṃ viññāṇānaṃ savanakiriyāyapi dassanasaṅkhepasambhavato <hi rend="bold">‘‘dassanā’’</hi> icceva vuttaṃ. tenevāha ‘‘pañcahi viññāṇehi na kiñci dhammaṃ paṭijānāti aññatra atinipātamattā’’ti.</p>

<p rend="bodytext"><hi rend="bold">‘‘visūkabhūtā dassanā cā’’</hi>ti etena avisūkabhūtassa pana gītassa savanaṃ kadāci vaṭṭatīti dasseti. tathā hi vuttaṃ paramatthajotikāya <hi rend="bold">khuddakapāṭhaṭṭhakathāya</hi> ‘‘dhammūpasaṃhitampi cettha gītaṃ na vaṭṭati, gītūpasaṃhito pana dhammo vaṭṭatī’’ti (khu॰ pā॰ aṭṭha॰ pacchimapañcasikkhāpadavaṇṇanā) katthaci pana na-kāravipariyāyena pāṭho dissati. ubhayatthāpi ca <pb ed="V" n="1.0306"/> gīto ce dhammānulomatthapaṭisaṃyuttopi na vaṭṭati, dhammo ce gītasaddapaṭisaṃyuttopi vaṭṭatīti adhippāyo veditabbo. ‘‘na bhikkhave, gītassarena <pb ed="M" n="1.0348"/> dhammo gāyitabbo, yo gāyeyya, āpatti dukkaṭassā’’ti (cūḷava॰ 149) hi desanāya eva paṭikkhepo, na savanāya. imassa ca sikkhāpadassa visuṃ paññāpanato viññāyati ‘‘gītassarena desitopi dhammo na gīto’’ti. yañca <hi rend="bold">sakkapañhasuttavaṇṇanāyaṃ</hi> sevitabbāsevitabbasaddaṃ niddharantena ‘‘yaṃ pana atthanissitaṃ dhammanissitaṃ kumbhadāsigītampi suṇantassa pasādo vā uppajjati, nibbidā vā saṇṭhāti, evarūpo saddo sevitabbo’’ti (dī॰ ni॰ aṭṭha॰ 2.365) vuttaṃ, taṃ asamādānasikkhāpadassa sevitabbatāmattapariyāyena vuttaṃ. samādānasikkhāpadassa hi evarūpaṃ suṇantassa sikkhāpadasaṃvaraṃ bhijjati gītasaddabhāvatoti veditabbaṃ. tathā hi <hi rend="bold">vinayaṭṭhakathāsu</hi> vuttaṃ ‘‘gītanti naṭādīnaṃ vā gītaṃ hotu, ariyānaṃ parinibbānakāle ratanattayaguṇūpasaṃhitaṃ sādhukīḷanagītaṃ vā, asaṃyatabhikkhūnaṃ dhammabhāṇakagītaṃ vā, antamaso dantagītampi, yaṃ ‘‘gāyissāmā’’ti pubbabhāge okūjitaṃ karonti, sabbametaṃ gītaṃ nāmā’’ti (pāci॰ aṭṭha॰ 835; vi॰ saṅga॰ aṭṭha॰ 34.25).</p>

<p rend="bodytext">kiñcāpi <hi rend="bold">mālā</hi>-saddo loke baddhapupphavācako, sāsane pana ruḷhiyā abaddhapupphesupi vaṭṭati, tasmā yaṃ kiñci pupphaṃ baddhamabaddhaṃ vā, taṃ sabbaṃ ‘‘mālā’’ tveva daṭṭhabbanti āha <hi rend="bold">‘‘yaṃ kiñci puppha’’</hi>nti. ‘‘yaṃ kiñci gandha’’nti cettha vāsacuṇṇadhūpādikaṃ vilepanato aññaṃ <hi rend="bold">yaṃ kiñci gandhajātaṃ.</hi> vuttatthaṃ viya hi vuccamānatthamantarenāpi saddo atthavisesavācako. <hi rend="bold">chavirāgakaraṇa</hi>nti vilepanena chaviyā rañjanatthaṃ pisitvā paṭiyattaṃ yaṃ kiñci gandhacuṇṇaṃ. piḷandhanaṃ <hi rend="bold">dhāraṇaṃ.</hi> ūnaṭṭhānapūraṇaṃ <hi rend="bold">maṇḍanaṃ.</hi> gandhavasena, chavirāgavasena ca sādiyanaṃ <hi rend="bold">vibhūsanaṃ.</hi> tadevatthaṃ puggalādhiṭṭhānena dīpeti <hi rend="bold">‘‘tattha piḷandhanto’’</hi>tiādinā. tathā ceva <hi rend="bold">majjhimaṭṭhakathāyampi</hi> (ma॰ ni॰ aṭṭha॰ 3.147) vuttaṃ, paramatthajotikāyaṃ pana <hi rend="bold">khuddakapāṭhaṭṭhakathāyaṃ</hi> ‘‘mālādīsu dhāraṇādīni yathāsaṅkhyaṃ yojetabbānī’’ti (khu॰ pā॰ aṭṭha॰ pacchimapañcasikkhāpadavaṇṇanā) ettakameva vuttaṃ. tatthāpi yojentena yathāvuttanayeneva yojetabbāni. kiṃ panetaṃ kāraṇanti āha <hi rend="bold">‘‘yāyā’’</hi>tiādi. yāya dussīlyacetanāya karoti, sā idha <hi rend="bold">kāraṇaṃ.</hi> ‘‘tato paṭivirato’’ti hi ubhayattha sambandhitabbaṃ, eteneva ‘‘mālā…pe॰… vibhūsanānaṃ ṭhānaṃ, mālā…pe॰… vibhūsanāneva vā ṭhāna’’nti samāsampi dasseti. tadākārappavatto <pb ed="M" n="1.0349"/> cetanādidhammoyeva hi dhāraṇādikiriyā. tattha ca cetanāsampayuttadhammānaṃ kāraṇaṃ sahajātādopakārakato, padhānato ca. ‘‘cetayitvā kammaṃ karoti kāyena vācāya manasā’’ti (a॰ ni॰ 6.63) hi <pb ed="V" n="1.0307"/> vuttaṃ. dhāraṇādibhūtā eva ca cetanā ṭhānanti. ṭhāna-saddo paccekaṃ yojetabbo dvandapadato suyyamānattā.</p>

<p rend="bodytext"><hi rend="bold">uccā</hi>ti uccasaddena akārantena samānatthaṃ ākārantaṃ ekaṃ saddantaraṃ accuggatavācakanti āha <hi rend="bold">‘‘pamāṇātikkanta’’</hi>nti. seti etthāti <hi rend="bold">sayanaṃ,</hi> mañcādi. samaṇasārupparahitattā, gahaṭṭhehi ca seṭṭhasammatattā akappiyapaccattharaṇaṃ ‘‘mahāsayana’’nti idhādhippetanti dassetuṃ <hi rend="bold">‘‘akappiyattharaṇa’’</hi>nti vuttaṃ. nisīdanaṃ panettha sayaneneva saṅgahitanti daṭṭhabbaṃ. yasmā pana ādhāre paṭikkhitte tadādhārakiriyāpi paṭikkhittāva hoti, tasmā ‘‘uccāsayanamahāsayanā’’ icceva vuttaṃ. atthato pana tadupabhogabhūtanisajjānipajjanehi virati dassitāti veditabbaṃ. atha vā ‘‘uccāsayanamahāsayanā’’ti esa niddeso ekasesanayena yathā ‘‘nāmarūpapaccayā saḷāyatana’’nti (ma॰ ni॰ 3.126; saṃ॰ ni॰ 2.1; udā॰ 1) etasmimpi vikappe āsanapubbakattā sayanakiriyāya sayanaggahaṇeneva āsanampi gahitanti veditabbaṃ. kiriyāvācakaāsanasayanasaddalopato uttarapadalopaniddesotipi <hi rend="bold">vinayaṭīkāyaṃ</hi> (vi॰ vi॰ ṭī॰ 2.106) vuttaṃ.</p>

<p rend="bodytext">jātameva rūpamassa na vippakāranti <hi rend="bold">jātarūpaṃ,</hi> satthuvaṇṇaṃ. rañjīyati setavaṇṇatāya, rañjanti vā ettha sattāti <hi rend="bold">rajataṃ</hi> yathā ‘‘nesaṃ padakkanta’’nti. ‘‘cattāro vīhayo guñjā, dve guñjā māsako bhave’’ti vuttalakkhaṇena vīsatimāsako nīlakahāpaṇo vā dudradāmakādiko vā taṃtaṃdesavohārānurūpaṃ kato <hi rend="bold">kahāpaṇo.</hi> lohādīhi kato <hi rend="bold">lohamāsakā</hi>diko. <hi rend="bold">ye vohāraṃ gacchantī</hi>ti pariyādānavacanaṃ. <hi rend="bold">vohāra</hi>nti ca kayavikkayavasena sabbohāraṃ. aññehi gāhāpane, upanikkhittasādiyane ca paṭiggahaṇattho labbhatīti āha <hi rend="bold">‘‘na uggaṇhāpeti na upanikkhittaṃ sādiyatī’’</hi>ti. atha vā tividhaṃ paṭiggahaṇaṃ kāyena vācāya manasā. tattha kāyena paṭiggahaṇaṃ uggahaṇaṃ. vācāya paṭiggahaṇaṃ uggahāpanaṃ. manasā paṭiggahaṇaṃ sādiyanaṃ. tividhampetaṃ paṭiggahaṇaṃ sāmaññaniddesena, ekasesanayena vā gahetvā paṭiggahaṇāti vuttanti āha <pb ed="M" n="1.0350"/> <hi rend="bold">‘‘neva naṃ uggaṇhātī’’</hi>tiādi. esa nayo <hi rend="bold">āmakadhaññapaṭiggahaṇā</hi>tiādīsupi.</p>

<p rend="bodytext">nīvārādiupadhaññassa sāliyādimūladhaññantogadhattā <hi rend="bold">‘‘sattavidhassāpī’’</hi>ti vuttaṃ. saṭṭhidinaparipāko sukadhaññaviseso <hi rend="bold">sāli</hi> nāma salīyate sīlāghateti katvā. <hi rend="bold">dabbaguṇapakāse</hi> pana –</p>

<p rend="gatha1">‘‘atha <pb ed="V" n="1.0308"/> dhaññaṃ tidhā sāli-saṭṭhikavīhibhedato.</p>

<p rend="gatha2">sālayo hemantā tatra, saṭṭhikā gimhajā api.</p>

<p rend="gathalast">vīhayo tvāsaḷhākhyātā, vassakālasamubbha vā’’ti.. –</p>

<p rend="unindented">vuttaṃ. vahati, brūheti vā sattānaṃ jīvitanti <hi rend="bold">vīhi,</hi> sassaṃ. yuvitabbo missitabboti <hi rend="bold">yavo.</hi> so hi atilūkhatāya aññena missetvā paribhuñjīyati. gudhati parivedhati palibuddhatīti <hi rend="bold">godhūmo,</hi> yaṃ ‘‘milakkhabhojana’’ntipi vadanti. sobhanattā kamanīyabhāvaṃ gacchatīti <hi rend="bold">kaṅgu,</hi> atisukhumadhaññaviseso. varīyati atilūkhatāya nivārīyati, khuddāpaṭivinayanato vā bhajīyatīti <hi rend="bold">varako.</hi> koraṃ rudhiraṃ dūsatīti <hi rend="bold">kudrūsako,</hi> vaṇṇasaṅkamanena yo ‘‘govaḍḍhano’’tipi vuccati. tāni sattapi sappabhedā nidhāne posane sādhuttena ‘‘dhaññānī’’ti vuccanti. <hi rend="bold">‘‘na kevalañcā’’</hi>tiādinā sampaṭicchanaṃ, parāmasanañca idha paṭiggahaṇasaddena vuttanti dasseti. evamīdisesu. ‘‘anujānāmi bhikkhave, vasāni bhesajjāni acchavasaṃ macchavasaṃ susukāvasaṃ sūkaravasaṃ gadrabhavasa’’nti (mahāva॰ 262) vuttattā idaṃ pañcavidhampi bhesajjaṃ odissa anuññātaṃ nāma. tassa pana ‘‘kāle paṭiggahita’’nti vuttattā paṭiggahaṇaṃ vaṭṭatīti āha <hi rend="bold">‘‘aññatra odissa anuññātā’’</hi>ti. maṃsa-saddena macchānampi maṃsaṃ gahitaṃ evāti dassetuṃ <hi rend="bold">‘‘āmakamaṃsamacchāna’’</hi>nti vuttaṃ, tikoṭiparisuddhaṃ macchamaṃsaṃ anuññātaṃ adiṭṭhaṃ, asutaṃ, aparisaṅkitanti vā payogassa dassanato virūpekasesanayo dassito anenāti veditabbaṃ.</p>

<p rend="bodytext">kāmaṃ lokiyā –</p>

<p rend="gatha1">‘‘aṭṭhavassā bhave gorī, dasavassā tu kaññakā.</p>

<p rend="gathalast">sampatte dvādasavasse, kumārītibhidhīyate’’ti.. –</p>

<p rend="unindented">vadanti<pb ed="M" n="1.0351"/>. idha pana purisantaragatāgatavasena itthikumārikābhedoti āha <hi rend="bold">‘‘itthīti purisantaragatā’’</hi>tiādi. <hi rend="bold">dāsidāsavasenevā</hi>ti dāsidāsavohāravaseneva. <hi rend="bold">evaṃ vutte</hi>ti tādisena kappiyavacanena vutte. vinayaṭṭhakathāsu āgatavinicchayaṃ sandhāya <hi rend="bold">‘‘vinayavasenā’’</hi>ti vuttaṃ. so <hi rend="bold">kuṭikārasikkhāpadavaṇṇanā</hi>dīsu (pārā॰ aṭṭha॰ 364) gahetabbo.</p>

<p rend="bodytext">bījaṃ khipanti ettha, khittaṃ vā bījaṃ tāyatīti <hi rend="bold">khettaṃ,</hi> kedāroti āha <hi rend="bold">‘‘yasmiṃ pubbaṇṇaṃ ruhatī’’</hi>ti. aparaṇṇassa pubbe pavattamannaṃ <hi rend="bold">pubbaṇṇaṃ na</hi>-kārassa ṇa-kāraṃ katvā, sāliādi<pb ed="V" n="1.0309"/>. vasanti patiṭṭhahanti aparaṇṇāni etthāti <hi rend="bold">vatthū</hi>ti atthaṃ dasseti <hi rend="bold">‘‘vatthu nāmā’’</hi>tiādinā. pubbaṇṇassa aparaṃ pavattamannaṃ <hi rend="bold">aparaṇṇaṃ</hi> vuttanayena. evaṃ aṭṭhakathānayānurūpaṃ atthaṃ dassetvā idāni ‘‘khettaṃ nāma yattha pubbaṇṇaṃ vā aparaṇṇaṃ vā jāyatī’’ti (pārā॰ 104) vuttavinayapāḷinayānurūpampi atthaṃ dassento <hi rend="bold">‘‘yattha vā’’</hi>tiādimāha. <hi rend="bold">tadatthāyā</hi>ti khettatthāya. <hi rend="bold">akatabhūmibhāgo</hi>ti aparisaṅkhato taduddesiko bhūmibhāgo. <hi rend="bold">‘‘khettavatthu sīsenā’’</hi>tiādinā nidassanamattametanti dasseti. <hi rend="bold">ādi</hi>-saddena pokkharaṇīkūpādayo saṅgahitā.</p>

<p rend="bodytext">dūtassa idaṃ, dūtena vā kātumarahatīti <hi rend="bold">dūteyyaṃ. paṇṇa</hi>nti lekhasāsanaṃ. <hi rend="bold">sāsana</hi>nti mukhasāsanaṃ. <hi rend="bold">gharā ghara</hi>nti aññasmā gharā aññaṃ gharaṃ. <hi rend="bold">khuddakagamana</hi>nti dūteyyagamanato appataragamanaṃ, anaddhānagamanaṃ rassagamananti attho. tadubhayesaṃ anuyuñjanaṃ anuyogoti āha <hi rend="bold">‘‘tadubhayakaraṇa’’</hi>nti. <hi rend="bold">tasmā</hi>ti tadubhayakaraṇasseva anuyogabhāvato.</p>

<p rend="bodytext">kayanaṃ <hi rend="bold">kayo,</hi> paramparā gahetvā attano dhanassa dānaṃ. kī-saddañhi dabbavinimaye paṭhanti vikkayanaṃ <hi rend="bold">vikkayo,</hi> paṭhamameva attano dhanassa paresaṃ dānanti vadanti. <hi rend="bold">sāratthadīpaniyā</hi>dīsu pana <hi rend="bold">‘‘kaya’’</hi>nti parabhaṇḍassa gahaṇaṃ. <hi rend="bold">vikkaya</hi>nti attano bhaṇḍassa dāna’’nti (sārattha॰ ṭī॰ 2.594) vuttaṃ. tadeva ‘‘kayitañca hoti parabhaṇḍaṃ attano hatthagataṃ karontena, vikkītañca attano bhaṇḍaṃ parahatthagataṃ karontenā’’ti (pārā॰ aṭṭha॰ 515) vinayaṭṭhakathāvacanena sameti. <hi rend="bold">vañcanaṃ</hi> māyākaraṇaṃ, paṭibhānakaraṇavasena upāyakusalatāya parasantakaggahaṇanti vuttaṃ hoti. tulā nāma yāya tulīyati pamīyati, tāya <pb ed="M" n="1.0352"/> kūṭaṃ <hi rend="bold">‘‘tulākūṭa’’</hi>nti vuccati. taṃ pana karonto tulāya rūpaaṅgagahaṇākārapaṭicchannasaṇṭhānavasena karotīti catubbidhatā vuttā. attanā gahetabbaṃ bhaṇḍaṃ pacchābhāge, paresaṃ dātabbaṃ pubbabhāge katvā minentīti āha <hi rend="bold">‘‘gaṇhanto pacchābhāge’’</hi>tiādi. <hi rend="bold">akkamati</hi> nippīḷati, pubbabhāge akkamatīti sambandho. <hi rend="bold">mūle rajju</hi>nti tulāya mūle yojitaṃ rajjuṃ. tathā <hi rend="bold">agge. ta</hi>nti ayacuṇṇaṃ.</p>

<p rend="bodytext">kanati dibbatīti <hi rend="bold">kaṃso,</hi> suvaṇṇarajatādimayā bhojanapānapattā. idha pana sovaṇṇamaye pānapatteti āha <hi rend="bold">‘‘suvaṇṇapātī’’</hi>ti. <hi rend="bold">tāya vañcana</hi>nti nikativasena vañcanaṃ. ‘‘patirūpakaṃ dassetvā parasantakagahaṇañhi nikati, paṭibhānakaraṇavasena pana upāyakusalatāya vañcana’’nti nikativañcanaṃ bhedato <hi rend="bold">kaṇhajātakaṭṭhakathā</hi>dīsu (jā॰ aṭṭha॰ 4.10.19; dī॰ ni॰ aṭṭha॰ 1.10; ma॰ ni॰ aṭṭha॰ 2.149; saṃ॰ ni॰ aṭṭha॰ 3.5.1165; a॰ ni॰ aṭṭha॰ 2.4.198 atthato samānaṃ) vuttaṃ<pb ed="V" n="1.0310"/>, idha pana tadubhayampi ‘‘vañcana’’micceva. <hi rend="bold">‘‘katha’’</hi>ntiādinā hi patirūpakaṃ dassetvā parasantakagahaṇameva vibhāveti. <hi rend="bold">samagghatara</hi>nti tāsaṃ pātīnaṃ aññamaññaṃ samakaṃ agghavisesaṃ. <hi rend="bold">pāsāṇe</hi>ti bhūtābhūtabhāvasañjānanake pāsāṇe. ghaṃsaneneva suvaṇṇabhāvasaññāpanaṃ siddhanti <hi rend="bold">‘‘ghaṃsitvā’’</hi>tveva vuttaṃ.</p>

<p rend="bodytext"><hi rend="bold">hadaya</hi>nti nāḷiādiminanabhājanānaṃ abbhantaraṃ, tasmiṃ bhedo chiddakaraṇaṃ <hi rend="bold">hadayabhedo.</hi> tilādīnaṃ nāḷiādīhi minanakāle ussāpitā sikhāyeva sikhā, tassā bhedo hāpanaṃ <hi rend="bold">sikhābhedo.</hi></p>

<p rend="bodytext">rajjuyā bhedo visamakaraṇaṃ <hi rend="bold">rajjubhedo. tānī</hi>ti sappitelādīni. <hi rend="bold">antobhājane</hi>ti paṭhamaṃ nikkhittabhājane. <hi rend="bold">ussāpetvā</hi>ti uggamāpetvā, uddhaṃ rāsiṃ katvāti vuttaṃ hoti. <hi rend="bold">chindanto</hi>ti apanento.</p>

<p rend="bodytext">kattabbakammato uddhaṃ koṭanaṃ paṭihananaṃ <hi rend="bold">ukkoṭanaṃ.</hi> abhūtakārīnaṃ <hi rend="bold">lañjaggahaṇaṃ,</hi> na pana puna kammāya ukkoṭanamattanti āha <hi rend="bold">‘‘assāmike…pe॰… ggahaṇa’’</hi>nti. <hi rend="bold">upāyehī</hi>ti kāraṇapatirūpakehi. <hi rend="bold">tatrā</hi>ti tasmiṃ vañcane. ‘‘vatthu’’nti avatvā <hi rend="bold">‘‘ekaṃ vatthu’’</hi>nti vadanto aññānipi atthi bahūnīti dasseti. aññānipi hi sasavatthuādīni tattha tattha vuttāni. <hi rend="bold">miga</hi>nti mahantaṃ migaṃ. <hi rend="bold">tena hī</hi>ti migaggahaṇe uyyojanaṃ, yena vā kāraṇena ‘‘migaṃ me dehī’’ti āha, tena kāraṇenāti attho. <hi rend="bold">hi</hi>-saddo <pb ed="M" n="1.0353"/> nipātamattaṃ. <hi rend="bold">yogavasenā</hi>ti vijjājappanādipayogavasena. <hi rend="bold">māyāvasenā</hi>ti mantajappanaṃ vinā abhūtassāpi bhūtākārasaññāpanāya cakkhumohanamāyāya vasena. yāya hi amaṇiādayopi maṇiādiākārena dissanti. <hi rend="bold">pāmaṅgo</hi> nāma kulācārayutto ābharaṇaviseso, yaṃ loke ‘‘yaññopavitta’’nti vadanti. <hi rend="bold">vakkalittherāpadāne</hi>pi vuttaṃ –</p>

<p rend="gatha1">‘‘passathetaṃ māṇavakaṃ, pītamaṭṭhanivāsanaṃ.</p>

<p rend="gathalast">hemayaññopavittaṅgaṃ, jananettamanohara’’nti.. (apa॰ 2.54.40).</p>

<p rend="unindented"><hi rend="bold">tadaṭṭhakathāya</hi>mpi <hi rend="bold">‘‘pītamaṭṭhanivāsana</hi>nti siliṭṭhasuvaṇṇavaṇṇavatthe nivatthanti attho. <hi rend="bold">hemayaññopavittaṅga</hi>nti suvaṇṇapāmaṅgalaggitagattanti attho’’ti (apa॰ aṭṭha॰ 2.54.40) savanaṃ saṭhanaṃ <hi rend="bold">sāvi,</hi> anujukatā, tenāha <hi rend="bold">‘‘kuṭilayogo’’</hi>ti, jimhatāyogoti attho. <hi rend="bold">‘‘etesaṃyevā’’</hi>tiādinā <pb ed="V" n="1.0311"/> tulyādhikaraṇataṃ dasseti. <hi rend="bold">‘‘tasmā’’</hi>tiādi laddhaguṇadassanaṃ. ye pana catunnampi padānaṃ bhinnādhikaraṇataṃ vadanti, tesaṃ vādamāha <hi rend="bold">‘‘kecī’’</hi>tiādinā. tattha <hi rend="bold">‘‘kecī’’</hi>ti sārasamāsakārakā ācariyā, uttaravihāravāsino ca, tesaṃ taṃ na yuttaṃ vañcanena saṅgahitasseva puna gahitattāti dasseti <hi rend="bold">‘‘taṃ panā’’</hi>tiādinā.</p>

<p rend="bodytext"><hi rend="bold">māraṇa</hi>nti muṭṭhipahārakasātāḷanādīhi hiṃsanaṃ viheṭhanaṃ sandhāya vuttaṃ, na tu pāṇātipātaṃ. viheṭhanatthepi hi <hi rend="bold">vadha</hi>-saddo dissati ‘‘attānaṃ vadhitvā vadhitvā rodeyyā’’tiādīsu (pāci॰ 880) <hi rend="bold">māraṇa</hi>-saddopi idha viheṭhaneyeva vattatīti daṭṭhabbo. keci pana ‘‘pubbe pāṇātipātaṃ pahāyā’tiādīsu sayaṃkāro, idha paraṃkāro’’ti vadanti, taṃ na sakkā tathā vattuṃ ‘‘kāyavacīpayogasamuṭṭhāpikā cetanā, cha payogā’’ti ca vuttattā. yathā hi appaṭiggāhabhāvasāmaññepi sati pabbajitehi appaṭiggahitabbavatthuvisesabhāvasandassanatthaṃ itthikumāridāsidāsādayo vibhāgena vuttā. yathā ca parasantakassa haraṇabhāvato adinnādānabhāvasāmaññepi sati tulākūṭādayo adinnādānavisesabhāvasandassanatthaṃ vibhāgena vuttā, na evaṃ pāṇātipātapariyāyassa vadhassa puna gahaṇe payojanaṃ atthi tathāvibhajitabbassābhāvato, tasmā yathāvuttoyevattho sundarataroti.</p>

<p rend="bodytext"><hi rend="bold">viparāmoso</hi>ti <pb ed="M" n="1.0354"/> visesena samantato bhusaṃ mosāpanaṃ muyhanakaraṇaṃ, thenanaṃ vā. theyyaṃ corikā mosoti hi pariyāyo. so kāraṇavasena duvidhoti āha <hi rend="bold">‘‘himaviparāmoso’’</hi>tiādi. <hi rend="bold">musantī</hi>ti corenti, mosenti vā muyhanaṃ karonti, mosetvā tesaṃ santakaṃ gaṇhantīti vuttaṃ hoti. <hi rend="bold">ya</hi>nti ca tassā kiriyāya parāmasanaṃ. <hi rend="bold">maggappaṭipannaṃ jana</hi>nti parapakkhepi adhikāro. ālopanaṃ vilumpanaṃ <hi rend="bold">ālopo.</hi> sahasā karaṇaṃ <hi rend="bold">sahasākāro.</hi> sahasā pavattitā <hi rend="bold">sāhasikā,</hi> sāva kiriyā tathā.</p>

<p rend="bodytext"><hi rend="bold">ettāvatā</hi>ti ‘‘pāṇātipātaṃ pahāyā’’tiādinā ‘‘sahasākārā paṭivirato’’ti pariyosānena etapparimāṇena pāṭhena. antarabhedaṃ aggahetvā pāḷiyaṃ yathārutamāgatavaseneva chabbīsatisikkhāpadasaṅgahametaṃ sīlaṃ yebhuyyena sikkhāpadānamavibhattattā <hi rend="bold">cūḷasīlaṃ</hi> nāmāti attho. desanāvasena hi idha cūḷamajjhimādibhāvo veditabbo, na dhammavasena. tathā hi idhasaṅkhittena uddiṭṭhānaṃ sikkhāpadānaṃ avibhattānaṃ vibhajanavasena majjhimasīladesanā pavattā, tenevāha <hi rend="bold">‘‘majjhimasīlaṃ vitthārento’’</hi>ti.cūḷasīlavaṇṇanā niṭṭhitā.</p>

<p rend="subhead">majjhimasīlavaṇṇanā</p>

<p rend="bodytext" n="11"><hi rend="paranum">11</hi><hi rend="dot">.</hi> ‘‘yathā <pb ed="V" n="1.0312"/> vā paneke bhonto’’tiādidesanāya sambandhamāha <hi rend="bold">‘‘idānī’’</hi>tiādinā. tatthāyamaṭṭhakathāmuttako nayo – <hi rend="bold">yathā</hi>ti opammatthe nipāto. <hi rend="bold">vā</hi>ti vikappanatthe, tena imamatthaṃ vikappeti ‘‘ussāhaṃ katvā mama vaṇṇaṃ vadamānopi puthujjano pāṇātipātaṃ pahāya pāṇātipātā paṭivirato’’tiādinā parānuddesikanayena vā sabbathāpi ācārasīlamattameva vadeyya, na taduttariṃ. ‘‘yathāpaneke bhonto samaṇabrāhmaṇabhāvaṃ paṭijānamānā, parehi ca tathā sambhāviyamānā tadanurūpapaṭipattiṃ ajānanato, asamatthanato ca na abhisambhuṇanti, na evamayaṃ. ayaṃ pana samaṇo gotamo sabbathāpi samaṇasāruppapaṭipattiṃ pūresiyevā’’ti evaṃ aññuddesikanayena vā sabbathāpi ācārasīlamattameva vadeyya, na taduttarinti. <hi rend="bold">panā</hi>ti <pb ed="M" n="1.0355"/> vacanālaṅkāre vikappanattheneva upanyāsādiatthassa sijjhanato. <hi rend="bold">eke</hi>ti aññe. ‘‘ekacce’’tipi vadanti. <hi rend="bold">bhonto</hi>ti sādhūnaṃ piyasamudāhāro. sādhavo hi pare ‘‘bhonto’’ti vā ‘‘devānaṃ piyā’’ti vā ‘‘āyasmanto’’ti vā samālapanti. <hi rend="bold">samaṇabrāhmaṇā</hi>ti yaṃ kiñci pabbajjaṃ upagatatāya <hi rend="bold">samaṇā</hi>. jātimattena ca <hi rend="bold">brāhmaṇā</hi>ti.</p>

<p rend="bodytext"><hi rend="bold">saddhā</hi> nāma idha catubbidhesu ṭhānesūti āha <hi rend="bold">‘‘kammañcā’’</hi>tiādi. kammakammaphalasambandheneva idhalokaparalokasaddahanaṃ daṭṭhabbaṃ ‘‘ettha kammaṃ vipaccati, kammaphalañca anubhavitabba’’nti. tadatthaṃ byatirekato ñāpeti <hi rend="bold">‘‘ayaṃ me’’</hi>tiādinā. <hi rend="bold">paṭikarissatī</hi>ti paccupakāraṃ karissati. tadeva samatthetuṃ <hi rend="bold">‘‘evaṃdinnāni hī’’</hi>tiādimāha. desanāsīsamattaṃ padhānaṃ katvā nidassanato. tena catubbidhampi paccayaṃ nidassetīti vuttaṃ <hi rend="bold">‘‘atthato panā’’</hi>tiādi.</p>

<p rend="bodytext"><hi rend="bold">‘‘seyyathida’’</hi>nti ayaṃ saddo ‘‘so katamo’’ti atthe eko <hi rend="bold">nipāto,</hi> nipātasamudāyo vā, tena ca bījagāmabhūtagāmasamārambhapade saddakkamena appadhānabhūtopi bījagāmabhūtagāmo vibhajjitabbaṭṭhāne padhānabhūto viya paṭiniddisīyati. añño hi saddakkamo añño atthakkamoti āha <hi rend="bold">‘‘katamo so bījagāmabhūtagāmo’’</hi>ti. tasmiñhi vibhatte tabbisayasamārambhopi vibhattova hoti. imamatthañhi dassetuṃ <hi rend="bold">‘‘yassa samārambhaṃ anuyuttā viharantī’’</hi>ti vuttaṃ. teneva ca pāḷiyaṃ ‘‘mūlabīja’’ntiādinā so niddiṭṭhoti. mūlameva bījaṃ <hi rend="bold">mūlabījaṃ,</hi> mūlaṃ bījaṃ etassātipi <hi rend="bold">mūlabīja</hi>nti idha dvidhā attho. sesapadesupi eseva nayo. ato na codetabbametaṃ ‘‘kasmā panettha bījagāmabhūtagāmaṃ pucchitvā bījagāmo eva vibhatto’’ti. tattha hi paṭhamena atthena bījagāmo niddiṭṭho, dutiyena bhūtagāmo, duvidhopesa sāmaññaniddesena <pb ed="V" n="1.0313"/> vā mūlabījañca mūlabījañca mūlabījanti ekasesanayena vā niddiṭṭhoti veditabbo, teneva vakkhati <hi rend="bold">‘‘sabbañheta’’</hi>ntiādiṃ. atīva visati bhesajjapayogesūti <hi rend="bold">ativisaṃ, ativisā</hi> vā, yā ‘‘mahosadha’’ntipi vuccati <hi rend="bold">kacchako</hi>ti kāḷakacchako, yaṃ ‘‘pilakkho’’tipi vadanti. <hi rend="bold">kapitthano</hi>ti ambilaṅkuraphalo setarukkho. so hi kampati calatīti <hi rend="bold">kapithano</hi> thanapaccayena, <hi rend="bold">kapī</hi>ti vā makkaṭo, tassa <pb ed="M" n="1.0356"/> thanasadisaṃ phalaṃ yassāti <hi rend="bold">kapitthano. ‘‘kapitthano</hi>ti pippalirukkho’’ti (visuddhi॰ ṭī॰ 1.108) hi <hi rend="bold">visuddhimaggaṭīkāyaṃ</hi> vuttaṃ. <hi rend="bold">phaḷubījaṃ</hi> nāma pabbabījaṃ. <hi rend="bold">ajjaka</hi>nti setapaṇṇāsaṃ. <hi rend="bold">phaṇijjaka</hi>nti samīraṇaṃ. <hi rend="bold">hirivera</hi>nti vāraṃ. paccayantarasamavāye sadisaphaluppattiyā visesakāraṇabhāvato viruhanasamatthe sāraphale niruḷho bījasaddoti dasseti <hi rend="bold">‘‘viruhanasamatthamevā’’</hi>ti iminā. itarañhi abījasaṅkhyaṃ gataṃ, tañca kho rukkhato viyojitameva. aviyojitaṃ pana tathā vā hotu, aññathā vā <hi rend="bold">‘‘bhūtagāmo’’</hi>tveva vuccati yathāvuttena dutiyaṭṭhena. vinayā (pāci॰ 91) nurūpato tesaṃ visesaṃ dasseti <hi rend="bold">‘‘tatthā’’</hi>tiādinā. yamettha vattabbaṃ, taṃ heṭṭhā vuttameva.</p>

<p rend="bodytext" n="12"><hi rend="paranum">12</hi><hi rend="dot">.</hi> sannidhānaṃ <hi rend="bold">sannidhi,</hi> tāya karīyateti <hi rend="bold">sannidhikāro,</hi> annapānādi. evaṃ kāra-saddassa kammatthataṃ sandhāya <hi rend="bold">‘‘sannidhikāraparibhoga’’</hi>nti vuttaṃ. ayamaparo nayo – yathā ‘‘ācayaṃ gāmino’’ti vattabbe anunāsikalopena ‘‘ācayagāmino’’ti (dha॰ sa॰ 10) niddeso kato, evamidhāpi ‘‘sannidhikāraṃ paribhoga’’nti vattabbe anunāsikalopena ‘‘sannidhikāraparibhoga’’nti vuttaṃ, sannidhiṃ katvā paribhoganti attho. <hi rend="bold">vinayavasenā</hi>ti vinayāgatācāravasena. vinayāgatācāro hi uttaralopena ‘‘vinayo’’ti vutto, kāyavācānaṃ vā vinayanaṃ vinayo. suttantanayapaṭipattiyā visuṃ gahitattā vinayācāroyeva idha labbhati. sammā kilese likhatīti <hi rend="bold">sallekho</hi>ti ca vinayācārassa visuṃ gahitattā suttantanayapaṭipatti eva. <hi rend="bold">paṭiggahita</hi>nti kāyena vā kāyapaṭibaddhena vā paṭiggahitaṃ. <hi rend="bold">aparajjūti</hi> aparasmiṃ divase. <hi rend="bold">datvā</hi>ti parivattanavasena datvā. <hi rend="bold">ṭhapāpetvā</hi>ti ca attano santakakaraṇena ṭhapāpetvā. tesampi santakaṃ vissāsaggāhādivasena paribhuñjituṃ vaṭṭati. suttantanayavasena sallekho eva na hoti.</p>

<p rend="bodytext"><hi rend="bold">yāni ca tesaṃ anulomānī</hi>ti ettha sānulomadhaññarasaṃ, madhukapuppharasaṃ, pakkaḍākarasañca ṭhapetvā avasesā sabbepi phalapupphapattarasā anulomapānānīti daṭṭhabbaṃ, yathāparicchedakālaṃ anadhiṭṭhitaṃ avikappitanti attho.</p>

<p rend="bodytext">sannidhīyateti <pb ed="M" n="1.0357"/> <hi rend="bold">sannidhi,</hi> vatthameva. pariyāyati kappīyatīti <hi rend="bold">pariyāyo,</hi> kappiyavācānusārena <pb ed="V" n="1.0314"/> paṭipatti, tassa kathāti <hi rend="bold">pariyāyakathā.</hi> tabbiparīto <hi rend="bold">nippariyāyo,</hi> kappiyampi anupaggamma santuṭṭhivasena paṭipatti, <hi rend="bold">pariyāya</hi>-saddo vā kāraṇe, tasmā kappiyakāraṇavasena vuttā kathā <hi rend="bold">pariyāyakathā. </hi> tadapi avatvā santuṭṭhivasena vuttā <hi rend="bold">nippariyāyo.</hi> <hi rend="bold">‘‘sace’’</hi>tiādi aññassa dānākāradassanaṃ. pāḷiyā uddisanaṃ <hi rend="bold">uddeso.</hi> atthassa pucchā <hi rend="bold">paripucchanaṃ. ‘‘adātuṃ na vaṭṭatī’’</hi>ti iminā adāne sallekhakopanaṃ dasseti. <hi rend="bold">appahonte</hi>ti kātuṃ appahonake sati. <hi rend="bold">paccāsāyā</hi>ti cīvarapaṭilābhāsāya. <hi rend="bold">anuññātakāle</hi>ti anatthate kathine eko pacchimakattikamāso, atthate kathine pacchimakattikamāsena saha hemantikā cattāro māsā, piṭṭhisamaye yo koci eko māsoti evaṃ tatiyakathinasikkhāpadādīsu anuññātasamaye. <hi rend="bold">sutta</hi>nti cīvarasibbanasuttaṃ. <hi rend="bold">vinayakammaṃ katvā</hi>ti mūlacīvaraṃ parikkhāracoḷaṃ adhiṭṭhahitvā paccāsācīvarameva mūlacīvaraṃ katvā ṭhapetabbaṃ, taṃ puna māsaparihāraṃ labhati, etena upāyena yāva icchati, tāva aññamaññaṃ mūlacīvaraṃ katvā ṭhapetuṃ labbhatīti vuttanayena, vikappanāvasena vā vinayakammaṃ katvā. kasmā na vaṭṭatīti āha <hi rend="bold">‘‘sannidhi ca hoti sallekhañca kopetī’’</hi>ti.</p>

<p rend="bodytext">upari maṇḍapasadisaṃ padaracchannaṃ, sabbapaliguṇṭhimaṃ vā chādetvā kataṃ <hi rend="bold">vayhaṃ.</hi> ubhosu passesu suvaṇṇarajatādimayā gopānasiyo datvā garuḷapakkhakanayena katā <hi rend="bold">sandamānitā.</hi> phalakādinā kataṃ pīṭhakayānaṃ <hi rend="bold">sivikā.</hi> antolikāsaṅkhātā paṭapoṭalikā <hi rend="bold">pāṭaṅkī. ‘‘ekabhikkhussa hī’’</hi>tiādi tadatthassa samatthanaṃ. <hi rend="bold">araññatthāyā</hi>ti araññagamanatthāya. <hi rend="bold">dhotapādakatthāyā</hi>ti dhovitapādānamanurakkhaṇatthāya. saṃhanitabbā bandhitabbāti <hi rend="bold">saṅghāṭā,</hi> upāhanāyeva saṅghāṭā tathā, yugaḷabhūtā upāhanāti attho. <hi rend="bold">aññassa dātabbā</hi>ti ettha vuttanayena dānaṃ veditabbaṃ.</p>

<p rend="bodytext"><hi rend="bold">mañco</hi>ti nidassanamattaṃ. sabbepi hi pīṭhabhisādayo nisīdanasayanayoggā gahetabbā tesupi tathāpaṭipajjitabbato.</p>

<p rend="bodytext">ābādhapaccayā eva attanā paribhuñjitabbā gandhā vaṭṭantīti dasseti <hi rend="bold">‘‘kaṇḍukacchuchavidosādiābādhe satī’’</hi>ti iminā. ‘‘lakkhaṇe hi sati hetutthopi katthaci sambhavatī’’ti heṭṭhā vuttoyeva. tattha <hi rend="bold">kaṇḍū</hi>ti <pb ed="M" n="1.0358"/> khajju. <hi rend="bold">kacchū</hi>ti vitacchikā. <hi rend="bold">chavidoso</hi>ti kilāsādi. <hi rend="bold">āharāpetvā</hi>ti ñātipavāritato bhikkhācāravattena vā na yena kenaci vā ākārena harāpetvā. bhesajjapaccayehi gilānassa viññattipi vaṭṭati. ‘‘anujānāmi bhikkhave<pb ed="V" n="1.0315"/>, gandhaṃ gahetvā kavāṭe pañcaṅgulikaṃ dātuṃ, pupphaṃ gahetvā vihāre ekamantaṃ nikkhipitu’’nti (cūḷava॰ 264) vacanato <hi rend="bold">‘‘dvāre’’</hi>tiādi vuttaṃ. <hi rend="bold">gharadhūpanaṃ</hi> vihāravāsanā, cetiyagharavāsanā vā. <hi rend="bold">ādi</hi>-saddena cetiyapaṭimāpūjādīni saṅgaṇhāti.</p>

<p rend="bodytext">kilesehi āmasitabbato <hi rend="bold">āmisaṃ,</hi> yaṃ kiñci upabhogārahaṃ vatthu, tasmā yathāvuttānampi pasaṅgaṃ nivāretuṃ <hi rend="bold">‘‘vuttāvasesaṃ daṭṭhabba’’</hi>nti āha, pārisesanayato gahitattā vuttāvasesaṃ daṭṭhabbanti adhippāyo. kiṃ panetanti vuttaṃ <hi rend="bold">‘‘seyyathida’’</hi>ntiādi. <hi rend="bold">tathārūpe kāleti</hi> gāmaṃ pavisituṃ dukkarādikāle. <hi rend="bold">vallūro</hi>ti sukkhamaṃsaṃ. <hi rend="bold">bhājana</hi>-saddo sappitelaguḷasaddehi yojetabbo tadavinābhāvittā. <hi rend="bold">kālassevā</hi>ti pageva. <hi rend="bold">udakakaddame</hi>ti udake ca kaddame ca. nimitte cetaṃ bhummaṃ, bhāvalakkhaṇe vā. <hi rend="bold">acchathā</hi>ti nisīdatha. <hi rend="bold">bhuñjantassevā</hi>ti bhuñjato eva bhikkhuno, sampadānavacanaṃ, anādaratthe vā sāmivacanaṃ. kiriyantarāvacchedanayogena hettha anādaratā. <hi rend="bold">gīvāyāmaka</hi>nti bhāvanapuṃsakavacanaṃ, gīvaṃ āyametvā āyataṃ katvāti attho, yathā vā bhutte atibhuttatāya gīvā āyamitabbā hoti, tathātipi vaṭṭati. <hi rend="bold">catumāsampī</hi>ti vassānassa cattāro māsepi. <hi rend="bold">kuṭumbaṃ</hi> vuccati dhanaṃ, tadassatthīti <hi rend="bold">kuṭumbiko,</hi> muṇḍo ca so kuṭumbiko cāti <hi rend="bold">muṇḍakuṭumbiko,</hi> tassa jīvikaṃ tathā, taṃ katvā jīvatīti attho. nayadassanamattañcetaṃ āmisapadena dassitānaṃ sannidhivatthūnanti daṭṭhabbaṃ.</p>

<p rend="bodytext">tabbirahitaṃ samaṇapaṭipattiṃ dassento <hi rend="bold">‘‘bhikkhuno panā’’</hi>tiādimāha. tattha ‘‘guḷapiṇḍo tālapakkappamāṇa’’nti <hi rend="bold">sāratthadīpaniyaṃ</hi> vuttaṃ. <hi rend="bold">catubhāgamatta</hi>nti kuṭumbamattanti vuttaṃ. <hi rend="bold">‘‘ekā taṇḍulanāḷī’’</hi>ti vuttattā pana tassā catubhāgo ekapatthoti vadanti. vuttañca –</p>

<p rend="gatha1">‘‘kuḍuvo pasato eko, pattho te caturo siyuṃ.</p>

<p rend="gathalast">āḷhako caturo patthā, doṇaṃ vā caturāḷhaka’’nti..</p>

<p rend="bodytext">kasmāti <pb ed="M" n="1.0359"/> vuttaṃ <hi rend="bold">‘‘te hī’’</hi>tiādi. <hi rend="bold">āharāpetvāpi ṭhapetuṃ vaṭṭati,</hi> pageva yathāladdhaṃ. <hi rend="bold">‘‘aphāsukakāle’’</hi>tiādinā suddhacittena ṭhapitassa paribhogo sallekhaṃ na kopetīti dasseti. sammutikuṭikādayo catasso, avāsāgārabhūtena vā uposathāgārādinā saha pañcakuṭiyo sandhāya <hi rend="bold">‘‘kappiyakuṭiya’’</hi>ntiādi vuttaṃ. <hi rend="bold">sannidhi nāma natthi</hi> tattha antovutthaantopakkassa anuññātattā. <hi rend="bold">‘‘tathāgatassā’’</hi>tiādinā adhikārānurūpaṃ atthaṃ payojeti. <hi rend="bold">pilotikakhaṇḍa</hi>nti jiṇṇacoḷakhaṇḍaṃ.</p>

<p rend="bodytext" n="13"><hi rend="paranum">13</hi><hi rend="dot">.</hi> <hi rend="bold">‘‘gīvaṃ</hi> <pb ed="V" n="1.0316"/> <hi rend="bold">pasāretvā’’</hi>ti etena sayameva āpāthagamane doso natthīti dasseti. <hi rend="bold">ettakampī</hi>ti vinicchayavicāraṇā vatthukittanampi. <hi rend="bold">payojanamattamevā</hi>ti padatthayojanamattameva. yassa pana padassa vitthārakathaṃ vinā na sakkā attho viññātuṃ, tattha vitthārakathāpi padatthasaṅgahameva gacchati.</p>

<p rend="bodytext">kutūhalavasena pekkhitabbato <hi rend="bold">pekkhaṃ,</hi> naṭasatthavidhinā payogo. naṭasamūhena pana janasamūhe kattabbavasena <hi rend="bold">‘‘naṭasammajja’’</hi>nti vuttaṃ. janānaṃ sammadde samūhe katanti hi <hi rend="bold">sammajjaṃ. sārasamāse</hi> pana ‘‘pekkhāmaha’’ntipi vadanti, ‘‘sammajjadassanussava’’nti tesaṃ mate attho. bhāratanāmakānaṃ dvebhātukarājūnaṃ, rāmarañño ca yujjhanādikaṃ tappasutehi ācikkhitabbato <hi rend="bold">akkhānaṃ. gantumpi na vaṭṭati,</hi> pageva taṃ sotuṃ. pāṇinā tāḷitabbaṃ saraṃ <hi rend="bold">pāṇissara</hi>nti āha <hi rend="bold">‘‘kaṃsatāḷa’’</hi>nti, lohamayo tūriyajātiviseso kaṃso, lohamayapatto vā, tassa tāḷanasaddanti attho. pāṇīnaṃ tāḷanasaranti atthaṃ sandhāya <hi rend="bold">pāṇitāḷantipi vadanti.</hi> ghanasaṅkhātānaṃ tūriyavisesānaṃ tāḷanaṃ <hi rend="bold">ghanatāḷaṃ</hi> nāma, daṇḍamayasammatāḷaṃ silātalākatāḷaṃ vā. <hi rend="bold">mantenā</hi>ti bhūtāvisanamantena. <hi rend="bold">eke</hi>ti sārasamāsācariyā, uttaravihāravāsino ca, yathā cettha, evamito paresupi ‘‘eke’’ti āgataṭṭhānesu. te kira dīghanikāyassatthavisesavādino. <hi rend="bold">caturassaambaṇakatāḷaṃ</hi> nāma rukkhasāradaṇḍādīsu yena kenaci caturassaambaṇaṃ katvā catūsu passesu dhammena onaddhitvā vāditabhaṇḍassa tāḷanaṃ. tañhi ekādasadoṇappamāṇamānavisesasaṇṭhānattā <hi rend="bold">‘‘ambaṇaka’’</hi>nti vuccati, bimbisakantipi tasseva nāmaṃ. tathā kumbhasaṇṭhānatāya <hi rend="bold">kumbho,</hi> ghaṭoyeva vā, tassa dhunananti khuddakabhāṇakā. <hi rend="bold">abbhokkiraṇaṃ</hi> raṅgabalikaraṇaṃ. te hi naccaṭṭhāne devatānaṃ balikaraṇaṃ nāma katvā kīḷanti, yaṃ ‘‘nandī’’tipi vuccati<pb ed="M" n="1.0360"/>. itthipurisasaṃyogādikilesajanakaṃ paṭibhānacittaṃ sobhanakaraṇato <hi rend="bold">sobhanakaraṃ</hi> nāma. ‘‘sobhanagharaka’’nti <hi rend="bold">sārasamāse</hi> vuttaṃ. caṇḍāya alanti <hi rend="bold">caṇḍālaṃ, ayoguḷakīḷā. caṇḍālā</hi> nāma hīnajātikā sunakhamaṃsabhojino, tesaṃ idanti <hi rend="bold">caṇḍālaṃ</hi>. sāṇe udakena temetvā aññamaññaṃ ākoṭanakīḷā <hi rend="bold">sāṇadhovanakīḷā</hi>. vaṃsena kataṃ kīḷanaṃ <hi rend="bold">vaṃsa</hi>nti āha <hi rend="bold">‘‘veḷuṃ ussāpetvā kīḷana’’</hi>nti.</p>

<p rend="bodytext"><hi rend="bold">nikhaṇitvā</hi>ti bhūmiyaṃ nikhātaṃ katvā. <hi rend="bold">nakkhattakāle</hi>ti nakkhattayogachaṇakāle. tamatthaṃ aṅguttarāgame dasakanipātapāḷiyā (a॰ ni॰ 10.106) sādhento <hi rend="bold">‘‘vuttampiceta’’</hi>ntiādimāha. <hi rend="bold">tatthā</hi>ti tasmiṃ aṭṭhidhovane. <hi rend="bold">indajālenā</hi>ti aṭṭhidhovanamantaṃ parijappetvā yathā pare aṭṭhīniyeva passanti, na maṃsādīni, evaṃ maṃsādīnamantaradhāpanamāyāya. indassa <pb ed="V" n="1.0317"/> jālamiva hi paṭicchādituṃ samatthanato ‘‘indajāla’’nti māyā vuccati indacāpādayo viya. <hi rend="bold">aṭṭhidhovana</hi>nti aṭṭhidhovanakīḷā.</p>

<p rend="bodytext"><hi rend="bold">hatthiādīhi saddhiṃ yujjhitu</hi>nti hatthiādīsu abhiruhitvā aññehi saddhiṃ yujjhanaṃ, hatthiādīhi ca saddhiṃ sayameva yujjhanaṃ sandhāya vuttaṃ, hatthiādīhi saddhiṃ aññehi yujjhituṃ, sayaṃ vā yujjhitunti hi attho. <hi rend="bold">te</hi>ti hatthiādayo. aññamaññaṃ mathenti vilothentīti <hi rend="bold">mallā,</hi> bāhuyuddhakārakā, tesaṃ yuddhaṃ. <hi rend="bold">sampahāro</hi>ti saṅgāmo. balassa senāya aggaṃ gaṇanakoṭṭhāsaṃ karonti etthāti <hi rend="bold">balaggaṃ,</hi> ‘‘ettakā hatthī, ettakā assā’’tiādinā <hi rend="bold">balagaṇanaṭṭhānaṃ.</hi> senaṃ viyūhanti ettha vibhajitvā ṭhapenti, senāya vā ettha byūhanaṃ vinyāsoti <hi rend="bold">senābyūho,</hi> ‘‘ito hatthī hontu, ito assā hontū’’tiādinā yuddhatthaṃ caturaṅgabalāya senāya desavisesesu vicāraṇaṭṭhānaṃ, taṃ pana bhedato <hi rend="bold">sakaṭabyūhādivasena. ādi</hi>-saddena cakkapadumabyūhānaṃ daṇḍabhogamaṇḍalāsaṃhatabyūhānañca gahaṇaṃ, ‘‘tayo hatthī pacchimaṃ hatthānīkaṃ, tayo assā pacchimaṃ assānīkaṃ, tayo rathā pacchimaṃ rathānīkaṃ, cattāro purisā sarahatthā pattī pacchimaṃ pattānīka’’nti (pāci॰ 324 uyyodhikasikkhāpade) kaṇḍaviddhasikkhāpadassa padabhājanaṃ sandhāya <hi rend="bold">‘‘tayo…pe॰…ādinā nayena vuttassā’’</hi>ti āha. tañca kho ‘‘dvādasapuriso hatthī, tipuriso asso, catupuriso <pb ed="M" n="1.0361"/> ratho, cattāro purisā sarahatthā pattī’’ti (pāci॰ 314 uyyuttasenāsikkhāpade) vuttalakkhaṇato hatthiādigaṇanenāti daṭṭhabbaṃ, etena ca ‘‘cha hatthiniyo, eko ca hatthī idameka’’nti (mahāva॰ aṭṭha॰ 245) <hi rend="bold">cammakkhandhakavaṇṇanāyaṃ</hi> vuttamanīkaṃ paṭikkhipati.</p>

<p rend="bodytext" n="14"><hi rend="paranum">14</hi><hi rend="dot">.</hi> kāraṇaṃ nāma phalassa ṭhānanti vuttaṃ <hi rend="bold">‘‘pamādo…pe॰… ṭhāna’’</hi>nti. <hi rend="bold">padānī</hi>ti sārīādīnaṃ patiṭṭhānāni. <hi rend="bold">aṭṭhāpada</hi>nti saññāya dīghatā. <hi rend="bold">‘‘aṭṭhapada’’</hi>ntipi paṭhanti. <hi rend="bold">dasapadaṃ</hi> nāma dvīhi pantīti vīsatiyā padehi kīḷanajūtaṃ. <hi rend="bold">aṭṭhapadadasapadesū</hi>ti aṭṭhapadadasapadaphalakesu. <hi rend="bold">ākāseyeva kīḷana</hi>nti ‘‘ayaṃ sārī asukapadaṃ mayā nītā, ayaṃ asukapada’’nti kevalaṃ mukheneva vadantānaṃ ākāseyeva jūtassa kīḷanaṃ. <hi rend="bold">nānāpathamaṇḍala</hi>nti anekavihitasārīmaggaparivaṭṭaṃ. <hi rend="bold">pariharitabba</hi>nti sāriyo pariharituṃ yuttakaṃ. ito cito ca saranti parivattantīti <hi rend="bold">sāriyo,</hi> yena kenaci katāni akkhabījāni. <hi rend="bold">tatthā</hi>ti tāsu sārīsu, tasmiṃ vā apanayanupanayane. <hi rend="bold">jūtakhalike</hi>ti jūtamaṇḍale. ‘‘jūtaphalake’’tipi adhunā pāṭho. <hi rend="bold">pāsakaṃ</hi> vuccati chasu passesu ekekaṃ yāva chakkaṃ dassetvā katakīḷanakaṃ, taṃ vaḍḍhetvā yathāladdhaṃ <pb ed="V" n="1.0318"/> ekakādivasena sāriyo apanento, upanento ca kīḷanti, pasati aṭṭhapadādīsu bādhati, phusati cāti hi <hi rend="bold">pāsako,</hi> catubbīsatividho akkho. yaṃ sandhāya vuttaṃ –</p>

<p rend="gatha1">‘‘aṭṭhakaṃ mālikaṃ vuttaṃ, sāvaṭṭañca chakaṃ mataṃ.</p>

<p rend="gatha2">catukkaṃ bahulaṃ ñeyyaṃ, dvi bindusantibhadrakaṃ.</p>

<p rend="gathalast">catuvīsati āyā ca, munindena pakāsitā’’ti..</p>

<p rend="unindented">tena kīḷanamidha <hi rend="bold">pāsakakīḷanaṃ. ghaṭanaṃ</hi> paharaṇaṃ, tena kīḷā <hi rend="bold">ghaṭikā</hi>ti āha <hi rend="bold">‘‘dīghadaṇḍakenā’’</hi>tiādi. ghaṭena kumbhena kīḷā <hi rend="bold">ghaṭikā</hi>ti eke. <hi rend="bold">mañjiṭṭhikāya vā</hi>ti mañjiṭṭhisaṅkhātassa yojanavallirukkhassa sāraṃ gahetvā pakkakasāvaṃ sandhāya vadati. <hi rend="bold">sitthodakena vā</hi>ti [piṭṭhodakena vā (aṭṭhakathāyaṃ)] ca pakkamadhusitthodakaṃ. <hi rend="bold">salākahattha</hi>nti tālahīrādīnaṃ kalāpassetaṃ adhivacanaṃ. bahūsu salākāsu visesarahitaṃ ekaṃ salākaṃ gahetvā tāsu pakkhipitvā puna taññeva uddharantā salākahatthena kīḷantīti keci. <hi rend="bold">guḷakīḷā</hi>ti guḷaphalakīḷā, yena kenaci vā kataguḷakīḷā. paṇṇena vaṃsākārena katā nāḷikā <hi rend="bold">paṇṇanāḷikā,</hi> tenevāha <hi rend="bold">‘‘taṃdhamantā’’</hi>ti. khuddake ka-paccayoti <pb ed="M" n="1.0362"/> dasseti <hi rend="bold">‘‘khuddakanaṅgala’’</hi>nti iminā. hatthapādānaṃ mokkhena mocanena cayati parivattati etāyāti <hi rend="bold">mokkhacikā,</hi> tenāha <hi rend="bold">‘‘ākāse vā’’</hi>tiādi. paribbhamanattāyeva taṃ cakkaṃ nāmāti dassetuṃ <hi rend="bold">‘‘paribbhamanacakka’’</hi>nti vuttaṃ.</p>

<p rend="bodytext">paṇṇena katā nāḷi <hi rend="bold">paṇṇanāḷi,</hi> iminā pattāḷhakapadadvayassa yathākkamaṃ pariyāyaṃ dasseti. tena katā pana kīḷā <hi rend="bold">pattāḷhakā</hi>ti vuttaṃ <hi rend="bold">‘‘tāyā’’</hi>tiādi. khuddako ratho <hi rend="bold">rathako ka</hi>-saddassa khuddakatthavacanato. esa nayo sesapadesupi. ākāse vā yaṃ ñāpeti, tassa piṭṭhiyaṃ vā yathā vā tathā vā akkharaṃ likhitvā ‘‘evamida’’nti jānanena kīḷā <hi rend="bold">akkharikā,</hi> pucchantassa mukhāgataṃ akkharaṃ gahetvā naṭṭhamuttilābhādijānanakīḷātipi vadanti. <hi rend="bold">vajja</hi>-saddo aparādhatthoti āha <hi rend="bold">‘‘yathāvajjaṃ nāmā’’</hi>tiādi. vāditānurūpaṃ naccanaṃ, gāyanaṃ vā yathāvajjantipi vadanti. ‘‘evaṃ kate jayo bhavissati, evaṃ kate parājayo’’ti jayaparājayaṃ purakkhatvā payogakaraṇavasena parihārapathādīnampi jūtappamādaṭṭhānabhāvo veditabbo, paṅgacīrādīhi ca vaṃsādīhi kattabbā kiccasiddhi, asiddhi cāti jayaparājayāvaho payogo vutto, yathāvajjanti ca kāṇādīhi sadisākāradassanehi jayaparājayavasena jūtakīḷikabhāvena vuttaṃ. sabbepi <pb ed="V" n="1.0319"/> hete jotenti pakāsenti etehi tappayogikā jayaparājayavasena, javanti ca gacchanti jayaparājayaṃ etehīti vā atthena jūtasaddavacanīyataṃ nātivattanti.</p>

<p rend="bodytext" n="15"><hi rend="paranum">15</hi><hi rend="dot">.</hi> <hi rend="bold">pamāṇātikkantāsana</hi>nti ‘‘aṭṭhaṅgulapādakaṃ kāretabbaṃ sugataṅgulenā’’ti vuttappamāṇato atikkantāsanaṃ. kammavasena payojanato <hi rend="bold">‘‘anuyuttā viharantīti padaṃ apekkhitvā’’</hi>ti vuttaṃ. <hi rend="bold">vāḷarūpānī</hi>ti āharimāni sīhabyagghādivāḷarūpāni. vuttañhi bhikkhunivibhaṅge ‘‘pallaṅko nāma āharimehi vāḷehi kato’’ti (pāci॰ 984) ‘‘akappiyarūpākulo akappiyamañco pallaṅko’’ti <hi rend="bold">sārasamāse</hi> vuttaṃ. <hi rend="bold">dīghalomako mahākojavo</hi>ti caturaṅgulādhikalomo kāḷavaṇṇo mahākojavo. <hi rend="bold">ku</hi>vuccati pathavī, tassaṃ javati sobhanavitthaṭavasenāti <hi rend="bold">kojavo. ‘‘caturaṅgulādhikāni kira tassa lomānī’’</hi>ti vacanato caturaṅgulato heṭṭhā <pb ed="M" n="1.0363"/> vaṭṭatīti vadanti. <hi rend="bold">uddalomī ekantalomī</hi>ti visesadassanametaṃ, tasmā yadi tāsu na pavisati, vaṭṭatīti gahetabbaṃ. <hi rend="bold">vānavicitta</hi>nti bhitticchadādiākārena vānena sibbanena vicitraṃ. <hi rend="bold">uṇṇāmayattharaṇa</hi>nti migalomapakatamattharaṇaṃ. <hi rend="bold">setattharaṇo</hi>ti dhavalattharaṇo. sītatthikehi sevitabbattā <hi rend="bold">setattharaṇo,</hi> ‘‘bahumudulomako’’tipi vadanti. <hi rend="bold">ghanapupphako</hi>ti sabbathā pupphākārasampanno. <hi rend="bold">‘‘uṇṇāmayattharaṇo</hi>ti uṇṇāmayo lohitattharaṇo’’ti (sārattha॰ ṭī॰ 258) <hi rend="bold">sāratthadīpaniyaṃ</hi> vuttaṃ. āmalakapattākārāhi pupphapantīhi yebhuyyato katattā <hi rend="bold">āmalakapattotipi vuccati.</hi></p>

<p rend="bodytext"><hi rend="bold">tiṇṇaṃ tūlāna</hi>nti rukkhatūlalatātūlapoṭakītūlasaṅkhātānaṃ tiṇṇaṃ tūlānaṃ. uditaṃ dvīsu lomaṃ dasā yassāti <hi rend="bold">uddalomī</hi> i-kārassa akāraṃ, ta-kārassa lopaṃ, dvibhāvañca katvā. ekasmiṃ ante lomaṃ dasā yassāti <hi rend="bold">ekantalomī.</hi> ubhayattha <hi rend="bold">kecī</hi>ti sārasamāsācariyā, uttaravihāravāsino ca. tesaṃ vāde pana uditamekato uggataṃ lomamayaṃ pupphaṃ yassāti <hi rend="bold">uddalomī</hi> vuttanayena. ubhato antato ekaṃ sadisaṃ lomamayaṃ pupphaṃ yassāti <hi rend="bold">ekantalomī</hi>ti vacanattho. <hi rend="bold">vinayaṭṭhakathāyaṃ</hi> pana ‘‘uddalomīti ekato uggatalomaṃ uṇṇāmayattharaṇaṃ. ‘uddhalomī’tipi pāṭho. ekantalomīti ubhato uggatalomaṃ uṇṇāmayattharaṇa’’nti (mahāva॰ aṭṭha॰ 254) vuttaṃ, nāmamattamesa viseso. atthato pana aggahitāvaseso aṭṭhakathādvayepi natthīti daṭṭhabbo.</p>

<p rend="bodytext">koseyyañca kaṭṭissañca <hi rend="bold">kaṭṭissāni</hi> virūpekasesavasena. tehi pakatamattharaṇaṃ <hi rend="bold">kaṭṭissaṃ.</hi> etadevatthaṃ dassetuṃ <hi rend="bold">‘‘koseyyakaṭṭissamayapaccattharaṇa’’</hi>nti vuttaṃ, koseyyasuttānamantarantaraṃ suvaṇṇamayasuttāni pavesetvā vītamattharaṇanti vuttaṃ hoti. suvaṇṇasuttaṃ kira ‘‘kaṭṭissaṃ, kassaṭa’’nti <pb ed="V" n="1.0320"/> ca vadanti. teneva ‘‘koseyyakassaṭamaya’’nti <hi rend="bold">ācariyadhammapālattherena</hi> (dī॰ ni॰ ṭī॰ 1.15) vuttaṃ. <hi rend="bold">kaṭṭissaṃ</hi> nāma vākavisesotipi vadanti. <hi rend="bold">ratanaparisibbita</hi>nti ratanehi saṃsibbitaṃ, suvaṇṇalittanti keci. <hi rend="bold">suddhakoseyya</hi>nti ratanaparisibbanarahitaṃ. <hi rend="bold">vinaye</hi>ti vinayaṭṭhakathaṃ, vinayapariyāyaṃ vā sandhāya vuttaṃ. idha hi suttantikapariyāye ‘‘ṭhapetvā tūlikaṃ sabbāneva gonakādīni ratanaparisibbitāni vaṭṭantī’’ti vuttaṃ. vinayapariyāyaṃ pana patvā garuke <pb ed="M" n="1.0364"/> ṭhātabbattā suddhakoseyyameva vaṭṭati, netarānīti vinicchayo veditabbo, suttantikapariyāye pana ratanaparisibbanarahitāpi tūlikā na vaṭṭati, itarāni vaṭṭanti, sacepi tāni ratanaparisibbitāni, bhūmattharaṇavasena yathānurūpaṃ mañcapīṭhādīsu ca upanetuṃ vaṭṭantīti. suttantadesanāya gahaṭṭhānampi vasena vuttattā tesaṃ saṅgaṇhanatthaṃ <hi rend="bold">‘‘ṭhapetvā…pe॰… na vaṭṭantīti vutta’’</hi>nti apare. <hi rend="bold">dīghanikāyaṭṭhakathāya</hi>nti katthaci pāṭho, porāṇadīghanikāyaṭṭhakathāyanti attho. <hi rend="bold">naccayogga</hi>nti naccituṃ pahonakaṃ. karonti ettha naccanti <hi rend="bold">kuttakaṃ,</hi> taṃ pana uddalomīekantalomīvisesameva. vuttañca –</p>

<p rend="gatha1">‘‘dvidasekadasānyudda-lomīekantalomino.</p>

<p rend="gathalast">tadeva soḷasitthīnaṃ, naccayoggañhi kuttaka’’nti..</p>

<p rend="bodytext">hatthino piṭṭhiyaṃ attharaṃ <hi rend="bold">hatthattharaṃ.</hi> evaṃ sesapadesupi. <hi rend="bold">ajinacammehī</hi>ti ajinamigacammehi, tāni kira cammāni sukhumatarāni, tasmā dupaṭṭatipaṭṭāni katvā sibbanti. tena vuttaṃ ‘‘ajinappaveṇī’’ti, uparūpari ṭhapetvā sibbanavasena hi santatibhūtā ‘‘paveṇī’’ti vuccati. <hi rend="bold">kadalīmigo</hi>ti mañjārākāramigo, tassa dhammena kataṃ pavarapaccattharaṇaṃ tathā. <hi rend="bold">‘‘taṃ kirā’’</hi>tiādi tadākāradassanaṃ, tasmā suddhameva kadalīmigacammaṃ vaṭṭatīti vadanti. uttaraṃ uparibhāgaṃ chādetīti <hi rend="bold">uttaracchado,</hi> vitānaṃ. tampi lohitameva idhādhippetanti āha <hi rend="bold">‘‘rattavitānenā’’</hi>ti. ‘‘yaṃ vattati, taṃ sauttaraccheda’’nti ettha seso, saṃsibbitabhāvena saddhiṃ vattatīti attho. rattavitānesu ca kāsāvaṃ vaṭṭati, kusumbhādirattameva na vaṭṭati, tañca kho sabbarattameva. yaṃ pana nānāvaṇṇaṃ vānacittaṃ vā lepacittaṃ vā, taṃ vaṭṭati. paccattharaṇasseva padhānattā tappaṭibaddhaṃ setavitānampi na vaṭṭatīti vuttaṃ. <hi rend="bold">ubhato</hi>ti ubhayattha mañcassa sīsabhāge, pādabhāge cāti attho. etthāpi sauttaracchade viya vinicchayo. <hi rend="bold">padumavaṇṇaṃ vā</hi>ti nātirattaṃ sandhāyāha. <hi rend="bold">vicitraṃ vā</hi>ti pana sabbathā kappiyattā vuttaṃ, na pana ubhato upadhānesu akappiyattā. na hi <hi rend="bold">lohitaka</hi>-saddo citte vaṭṭati. paṭalikaggahaṇeneva cittakassāpi attharaṇassa saṅgahetabbappasaṅgato. <hi rend="bold">sace pamāṇayutta</hi>nti vuttamevatthaṃ byatirekato samatthetuṃ <pb ed="V" n="1.0321"/> āha <hi rend="bold">‘‘mahāupadhānaṃ pana paṭikkhitta’’</hi>nti. <hi rend="bold">mahāupadhāna</hi>nti ca pamāṇātikkantaṃ upadhānaṃ. sīsappamāṇameva hi tassa pamāṇaṃ. vuttañca ‘‘anujānāmi bhikkhave, sīsappamāṇaṃ <pb ed="M" n="1.0365"/> bibbohanaṃ kātu’’nti (cūḷava॰ 297) <hi rend="bold">sīsappamāṇa</hi>ñca nāma yassa vitthārato tīsu kaṇṇesu dvinnaṃ kaṇṇānaṃ antaraṃ miniyamānaṃ vidatthi ceva caturaṅgulañca hoti. bibbohanassa majjhaṭṭhānaṃ tiriyato muṭṭhiratanaṃ hoti, dīghato pana diyaḍḍharatanaṃ vā dviratanaṃ vā. taṃ pana akappiyattāyeva paṭikkhittaṃ, na tu uccāsayanamahāsayanapariyāpannattā. <hi rend="bold">dvepī</hi>ti sīsūpadhānaṃ, pādūpadhānañca. <hi rend="bold">paccattharaṇaṃ datvā</hi>ti paccattharaṇaṃ katvā attharitvāti attho, idañca gilānameva sandhāya vuttaṃ. tenāha <hi rend="bold">senāsanakkhandhakavaṇṇanāyaṃ</hi> ‘‘agilānassāpi sīsūpadhānañca pādūpadhānañcāti dvayameva vaṭṭati. gilānassa bibbohanāni santharitvā upari paccattharaṇaṃ katvā nipajjitumpi vaṭṭatī’’ti (cūḷava॰ aṭṭha॰ 297) <hi rend="bold">vuttanayenevā</hi>ti vinaye bhagavatā vuttanayeneva. kathaṃ pana vuttanti āha <hi rend="bold">‘‘vuttañheta’’</hi>ntiādi. yathā aṭṭhaṅgulapādakaṃ hoti, evaṃ āsandiyā pādacchindanaṃ veditabbaṃ. pallaṅkassa pana āharimāni vāḷarūpāni āharitvā puna appaṭibaddhatākāraṇampi bhedanameva. <hi rend="bold">vijaṭetvā</hi>ti jaṭaṃ nibbedhetvā. <hi rend="bold">bibbohanaṃ kātu</hi>nti tāni vijaṭitatūlāni anto pakkhipitvā bibbohanaṃ kātuṃ.</p>

<p rend="bodytext" n="16"><hi rend="paranum">16</hi><hi rend="dot">.</hi> <hi rend="bold">‘‘mātukucchito nikkhantadārakāna’’</hi>nti etena aṇḍajajalābujānameva gahaṇaṃ, mātukucchito nikkhantattāti ca kāraṇaṃ dasseti, tenevāyamattho sijjhati ‘‘anekadivasāni antosayanahetu esa gandho’’ti. <hi rend="bold">ucchādenti</hi> ubbaṭṭenti. <hi rend="bold">saṇṭhānasampādanattha</hi>nti susaṇṭhānatāsampādanatthaṃ. <hi rend="bold">parimaddantī</hi>ti samantato maddanti.</p>

<p rend="bodytext"><hi rend="bold">tesaṃyeva dārakāna</hi>nti puññavantānameva dārakānaṃ. tesameva hi pakaraṇānurūpatāya gahaṇaṃ. <hi rend="bold">mahāmallāna</hi>nti mahataṃ bāhuyuddhakārakānaṃ. <hi rend="bold">ādāso</hi> nāma maṇḍanakapakatikānaṃ manussānaṃ attano mukhachāyāpassanatthaṃ kaṃsalohādīhi kato bhaṇḍaviseso. tādisaṃ sandhāya <hi rend="bold">‘‘yaṃ kiñci…pe॰… na vaṭṭatī’’</hi>ti vuttaṃ. <hi rend="bold">alaṅkārañjanameva</hi> na bhesajjañjanaṃ. maṇḍanānuyogassa hi adhippetattā tamidhānadhippetaṃ. loke <hi rend="bold">mālā</hi>-saddo baddhamālāyameva ‘‘mālā mālyaṃ pupphadāme’’ti vacanato. sāsane pana suddhapupphesupi niruḷhoti āha <hi rend="bold">‘‘abaddhamālā vā’’</hi>ti. <hi rend="bold">kāḷapīḷakādīna</hi>nti kāḷavaṇṇapīḷakādīnaṃ. <hi rend="bold">mattikakakka</hi>nti osadhehi abhisaṅkhataṃ yogamattikācuṇṇaṃ. <hi rend="bold">dentī</hi>ti vilepenti. <hi rend="bold">calite</hi>ti vikārāpajjanavasena calanaṃ patte<pb ed="M" n="1.0366"/>, kupiteti attho. <hi rend="bold">tenā</hi>ti sāsapakakkena. <hi rend="bold">dose</hi>ti kāḷapīḷakādīnaṃ hetubhūte lohitadose. <hi rend="bold">khādite</hi>ti apanayanavasena khādite. <hi rend="bold">sannisinne</hi>ti tādise duṭṭhalohite parikkhīṇe. <hi rend="bold">mukhacuṇṇakenā</hi>ti mukhavilepanena<pb ed="V" n="1.0322"/>. <hi rend="bold">cuṇṇentī</hi>ti vilimpenti. <hi rend="bold">taṃ sabba</hi>nti mattikākakkasāsapatilahaliddikakkadānasaṅkhātaṃ mukhacuṇṇaṃ, mukhavilepanañca na vaṭṭati. atthānukkamasambhavato hi ayaṃ padadvayassa vaṇṇanā. mukhacuṇṇasaṅkhātaṃ mukhavilepananti vā padadvayassa tulyādhikaraṇavasena atthavibhāvanā.</p>

<p rend="bodytext"><hi rend="bold">hatthabandha</hi>nti hatthe bandhitabbamābharaṇaṃ, taṃ pana saṅkhakapālādayoti āha <hi rend="bold">‘‘hatthe’’</hi>tiādi. saṅkho eva kapālaṃ tathā. <hi rend="bold">‘‘apare’’</hi>tiādinā yathākkamaṃ ‘‘sikhābandha’’ntiādi padānamatthaṃ saṃvaṇṇeti. tattha <hi rend="bold">sikha</hi>nti cūḷaṃ. cīrakaṃ nāma yena cūḷāya thirakaraṇatthaṃ, sobhanatthañca vijjhati. muttāya, muttā eva vā latā <hi rend="bold">muttālatā,</hi> muttāvaḷi. <hi rend="bold">daṇḍo</hi> nāma catuhatthoti vuttaṃ <hi rend="bold">‘‘catuhatthadaṇḍaṃ vā’’</hi>ti. <hi rend="bold">alaṅkatadaṇḍaka</hi>nti pana tato omakaṃ rathayaṭṭhiādikaṃ sandhāyāha. <hi rend="bold">bhesajjanāḷika</hi>nti bhesajjatumbaṃ. pattādiolambanaṃ vāmaṃseyeva aciṇṇanti vuttaṃ <hi rend="bold">‘‘vāmapasse olaggita’’</hi>nti. <hi rend="bold">kaṇṇikā</hi> nāma kūṭaṃ, tāya ca ratanena ca parikkhitto koso yassa tathā. <hi rend="bold">pañcavaṇṇasuttasibbita</hi>nti nīlapītalohitodātamañjiṭṭhavasena pañcavaṇṇehi suttehi sibbitaṃ tividhampi chattaṃ. <hi rend="bold">ratanamattāyāmaṃ caturaṅgulavitthata</hi>nti tesaṃ paricayaniyāmena vā nalāṭe bandhituṃ pahonakappamāṇena vā vuttaṃ. <hi rend="bold">‘‘kesantaparicchedaṃ dassetvā’’</hi>ti etena tadanajjhottharaṇavasena bandhanākāraṃ dasseti. <hi rend="bold">meghamukhe</hi>ti abbhantare. <hi rend="bold">‘‘maṇi’’</hi>nti idaṃ siromaṇiṃ sandhāya vuttanti āha <hi rend="bold">‘‘cūḷāmaṇi’’</hi>nti, cūḷāyaṃ maṇinti attho. camarassa ayaṃ cāmaro, sveva vālo, tena katā bījanī <hi rend="bold">cāmaravālabījanī. </hi> aññāsaṃ pana makasabījanīvākamayabījanīusīramayabījanīmorapiñchamayabījanīnaṃ, vidhūpanatālavaṇṭānañca kappiyattā tassāyeva gahaṇaṃ daṭṭhabbaṃ.</p>

<p rend="bodytext" n="17"><hi rend="paranum">17</hi><hi rend="dot">.</hi> duggatito, saṃsārato ca niyyāti etenāti <hi rend="bold">niyyānaṃ,</hi> saggamaggo, mokkhamaggo ca. taṃ niyyānamarahati, tasmiṃ vā niyyāne niyuttā, taṃ vā niyyānaṃ phalabhūtaṃ etissāti <hi rend="bold">niyyānikā,</hi> vacīduccaritakilesato niyyātīti vā <hi rend="bold">niyyānikā</hi> ī-kārassa rassattaṃ, ya-kārassa ca ka-kāraṃ <pb ed="M" n="1.0367"/> katvā. anīya-saddo hi bahulā katvatthābhidhāyako. cetanāya saddhiṃ samphappalāpavirati idha adhippetā. tappaṭipakkhato <hi rend="bold">aniyyānikā,</hi> samphappalāpo, tassā bhāvo <hi rend="bold">aniyyānikattaṃ,</hi> tasmā <hi rend="bold">aniyyānikattā.</hi> <hi rend="bold">tiracchānabhūtā</hi>ti tirokaraṇabhūtā vibandhanabhūtā. <hi rend="bold">sopi nāmā</hi>ti ettha <hi rend="bold">nāma</hi>-saddo garahāyaṃ. <hi rend="bold">kammaṭṭhānabhāve</hi>ti aniccatāpaṭisaṃyuttattā catusaccakammaṭṭhānabhāve. <hi rend="bold">kāmassādavasenā</hi>ti kāmasaṅkhātaassādavasena. saha atthenāti <hi rend="bold">sātthakaṃ,</hi> hitapaṭisaṃyuttanti attho. <hi rend="bold">upāhanā</hi>ti yānakathāsambandhaṃ sandhāya vuttaṃ. suṭṭhu nivesitabboti <hi rend="bold">suniviṭṭho. </hi> tathā <hi rend="bold">dunniviṭṭho. gāma</hi>-saddena gāmavāsī janopi gahitoti āha <hi rend="bold">‘‘asukagāmavāsino’’</hi>tiādi.</p>

<p rend="bodytext"><hi rend="bold">sūrakathā</hi>ti <pb ed="V" n="1.0323"/> ettha <hi rend="bold">sūra</hi>-saddo vīravācakoti dasseti <hi rend="bold">‘‘sūro ahosī’’</hi>ti iminā. <hi rend="bold">visikhā</hi> nāma maggasanniveso, idha pana visikhāgahaṇena tannivāsinopi gahitā ‘‘sabbo gāmo āgato’’tiādīsu viya, tenevāha <hi rend="bold">‘‘saddhā pasannā’’</hi>tiādi.</p>

<p rend="bodytext">kumbhassa ṭhānaṃ nāma udakaṭṭhānanti vuttaṃ <hi rend="bold">‘‘udakaṭṭhānakathā’’</hi>ti. <hi rend="bold">udakatitthakathātipi vuccati</hi> tattheva samavarodhato. apica kumbhassa karaṇaṭṭhānaṃ <hi rend="bold">kumbhaṭṭhānaṃ.</hi> tadapadesena pana kumbhadāsiyo vuttāti dasseti <hi rend="bold">‘‘kumbhadāsikathā vā’’</hi>ti iminā. pubbe petā kālaṅkatāti <hi rend="bold">pubbapetā.</hi> ‘‘peto pareto kālaṅkato’’ti hi pariyāyavacanaṃ. heṭṭhā vuttanayamatidisituṃ <hi rend="bold">‘‘tatthā’’</hi>tiādi vuttaṃ.</p>

<p rend="bodytext"><hi rend="bold">purimapacchimakathāhi vimuttā</hi>ti idhāgatāhi purimāhi, pacchimāhi ca kathāhi vimuttā. <hi rend="bold">nānāsabhāvā</hi>ti atta-saddassa sabhāvapariyāyabhāvamāha. <hi rend="bold">asukena nāmā</hi>ti pajāpatinā brahmunā, issarena vā. uppattiṭhitisambhārādivasena lokaṃ akkhāyati etāyāti <hi rend="bold">lokakkhāyikā,</hi> sā pana lokāyatasamaññe vitaṇḍasatthe nissitā sallāpakathāti dasseti <hi rend="bold">‘‘lokāyatavitaṇḍasallāpakathā’’</hi>ti iminā. lokā bālajanā āyatanti ettha ussahanti vādassādenāti <hi rend="bold">lokāyataṃ,</hi> loko vā hitaṃ na yatati na īhati tenāti <hi rend="bold">lokāyataṃ.</hi> tañhi ganthaṃ nissāya sattā puññakiriyāya cittampi na uppādenti<pb ed="M" n="1.0368"/>. aññamaññaviruddhaṃ, saggamokkhaviruddhaṃ vā kathaṃ tanonti etthāti <hi rend="bold">vitaṇḍo,</hi> viruddhena vā vādadaṇḍena tāḷenti ettha vādinoti <hi rend="bold">vitaṇḍo,</hi> sabbattha niruttinayena padasiddhi.</p>

<p rend="bodytext"><hi rend="bold">sāgaradevena khato</hi>ti ettha sāgararañño puttehi khatotipi vadanti. vijjati pavedanahetubhūtā muddhā yassāti <hi rend="bold">samuddo</hi> dha-kārassa da-kāraṃ katvā, <hi rend="bold">saha</hi>-saddo cettha vijjamānatthavācako ‘‘salomakosapakkhako’’tiādīsu viya. <hi rend="bold">bhavo</hi>ti vuddhi bhavati vaḍḍhatīti katvā. <hi rend="bold">vibhavo</hi>ti hāni tabbirahato. dvandato pubbe suyyamāno itisaddo paccekaṃ yojetabboti āha <hi rend="bold">‘‘iti bhavo iti abhavo’’</hi>ti. <hi rend="bold">yaṃ vā taṃ vā</hi>ti yaṃ kiñci, atha taṃ aniyamanti attho. abhūtañhi aniyamatthaṃ saha vikappena yaṃtaṃ-saddehi dīpenti ācariyā. apica <hi rend="bold">bhavo</hi>ti sassato. <hi rend="bold">abhavo</hi>ti ucchedo. <hi rend="bold">bhavo</hi>ti vā kāmasukhaṃ. <hi rend="bold">abhavo</hi>ti attakilamatho.</p>

<p rend="bodytext">iti imāya chabbidhāya itibhavābhavakathāya saddhiṃ bāttiṃsa tiracchānakathā nāma honti. atha <pb ed="V" n="1.0324"/> vā pāḷiyaṃ sarūpato anāgatāpi araññapabbatanadīdīpakathā <hi rend="bold">iti</hi>-saddena saṅgahetvā battiṃsa tiracchānakathāti vuccanti. pāḷiyañhi <hi rend="bold">‘‘iti vā’’</hi>ti <hi rend="bold">ettha iti</hi>-saddo pakārattho, <hi rend="bold">vā</hi>-saddo vikappanattho. idaṃ vuttaṃ hoti ‘‘evaṃpakāraṃ, ito aññaṃ vā tādisaṃ niratthakakathaṃ anuyuttā viharantī’’ti, ādiattho vā <hi rend="bold">iti</hi>-saddo iti vā iti evarūpā ‘‘naccagītavāditavisūkadassanā paṭivirato’’tiādīsu (dī॰ ni॰ 1.10, 164; ma॰ ni॰ 1.293, 411; 2.11, 418; 3.14, 102; a॰ ni॰ 10.99) viya, iti evamādiṃ aññampi tādisaṃ kathamanuyuttā viharantīti attho.</p>

<p rend="bodytext" n="18"><hi rend="paranum">18</hi><hi rend="dot">.</hi> viruddhassa gahaṇaṃ <hi rend="bold">viggaho,</hi> so yesanti <hi rend="bold">viggāhikā,</hi> tesaṃ tathā, viruddhaṃ vā gaṇhāti etāyāti <hi rend="bold">viggāhikā,</hi> sāyeva kathā tathā. <hi rend="bold">sārambhakathā</hi>ti upārambhakathā. <hi rend="bold">sahita</hi>nti pubbāparāviruddhaṃ. tatoyeva <hi rend="bold">siliṭṭhaṃ</hi>. taṃ pana atthakāraṇayuttatāyāti dassetuṃ <hi rend="bold">‘‘atthayuttaṃ kāraṇayuttanti attho’’</hi>ti vuttaṃ. nti vacanaṃ. <hi rend="bold">parivattitvā ṭhitaṃ</hi> sapattagato asamattho yodho viya na kiñci jānāsi, kintu sayameva parājesīti adhippāyo. <hi rend="bold">vādo doso</hi>ti pariyāyavacanaṃ. tathā <hi rend="bold">cara</hi> <pb ed="M" n="1.0369"/> <hi rend="bold">vicarā</hi>ti. <hi rend="bold">tattha tatthā</hi>ti tasmiṃ tasmiṃ ācariyakule. <hi rend="bold">nibbedhehī</hi>ti mayā ropitaṃ vādaṃ vissajjehi.</p>

<p rend="bodytext" n="19"><hi rend="paranum">19</hi><hi rend="dot">.</hi> dūtassa kammaṃ <hi rend="bold">dūteyyaṃ,</hi> tassa kathā tathā, tassaṃ. <hi rend="bold">idha, amutrā</hi>ti upayogatthe bhummavacanaṃ, tenāha <hi rend="bold">‘‘asukaṃ nāma ṭhāna’’</hi>nti. vitthārato vinicchayo vinayaṭṭhakathāyaṃ (pārā॰ aṭṭha॰ 436-437) vuttoti saṅkhepato idha dassetuṃ <hi rend="bold">‘‘saṅkhepato panā’’</hi>tiādi vuttaṃ. <hi rend="bold">gihisāsana</hi>nti yathāvuttaviparītaṃ sāsanaṃ. <hi rend="bold">aññesa</hi>nti gihīnaññeva.</p>

<p rend="bodytext" n="20"><hi rend="paranum">20</hi><hi rend="dot">.</hi> <hi rend="bold">tividhenā</hi>ti sāmantajappanairiyāpathasannissitapaccayapaṭisevanabhedato tividhena. <hi rend="bold">vimhāpayantī</hi>ti ‘‘ayamacchariyapuriso’’ti attani paresaṃ vimhayaṃ sampahaṃsanaṃ acchariyaṃ uppādenti. vipubbañhi mhi-saddaṃ sampahaṃsane vadanti saddavidū. sampahaṃsanākāro ca acchariyaṃ. <hi rend="bold">lapantī</hi>ti attānaṃ vā dāyakaṃ vā ukkhipitvā yathā so kiñci dadāti, evaṃ ukkācetvā ukkhipanavasena dīpetvā kathenti. <hi rend="bold">nimittaṃ sīlametesanti nemittikā</hi>ti taddhitavasena tassīlattho yathā ‘‘paṃsukūliko’’ti (mahāni॰ 52) apica nimittena vadanti, nimittaṃ vā karontīti <hi rend="bold">nemittikā. nimitta</hi>nti ca paresaṃ paccayadānasaññuppādakaṃ kāyavacīkammaṃ vuccati. <hi rend="bold">nippeso</hi> nippisanaṃ cuṇṇaṃ viya karaṇaṃ. nippisantīti vā <hi rend="bold">nippesā,</hi> nippesāyeva <hi rend="bold">nippesikā,</hi> nippisanaṃ vā <hi rend="bold">nippeso,</hi> taṃ karontītipi <hi rend="bold">nippesikā. nippeso</hi> ca nāma <pb ed="V" n="1.0325"/> bhaṭapuriso viya lābhasakkāratthaṃ akkosanakhuṃsanuppaṇḍanaparapiṭṭhimaṃsikatā. <hi rend="bold">lābhena lābha</hi>nti ito lābhena amutra lābhaṃ. <hi rend="bold">nijigīsanti magganti pariyesantī</hi>ti pariyāyavacanaṃ. kuhakādayo saddā kuhānādīni nimittaṃ katvā taṃsamaṅgipuggalesu pavattāti āha <hi rend="bold">‘‘kuhanā…pe॰… adhivacana’’</hi>nti. <hi rend="bold">aṭṭhakathañcā</hi>ti taṃtaṃpāḷisaṃvaṇṇanābhūtaṃ porāṇaṭṭhakathañca.</p>

<p rend="centre">majjhimasīlavaṇṇanā niṭṭhitā.</p>

<p rend="subhead">mahāsīlavaṇṇanā</p>

<p rend="bodytext" n="21"><hi rend="paranum">21</hi><hi rend="dot">.</hi> aṅgāni <pb ed="M" n="1.0370"/> ārabbha pavattattā aṅgasahacaritaṃ satthaṃ <hi rend="bold">‘‘aṅga’’</hi>nti vuttaṃ uttarapadalopena vā. <hi rend="bold">nimitta</hi>nti etthāpi eseva nayo, tenāha <hi rend="bold">‘‘hatthapādādīsū’’</hi>tiādi. keci pana ‘‘aṅganti aṅgavikāraṃ paresaṃ aṅgavikāradassanenāpi lābhālābhādivijānana’’nti vadanti. <hi rend="bold">nimittasattha</hi>nti nimittena sañjānanappakāradīpakaṃ satthaṃ, taṃ vatthunā vibhāvetuṃ <hi rend="bold">‘‘paṇḍurājā’’</hi>tiādimāha. <hi rend="bold">paṇḍurājā</hi>ti ca ‘‘dakkhiṇārāmādhipati’’ icceva vuttaṃ. sīhaḷadīpe dakkhiṇārāmanāmakassa saṅghārāmassa kārakoti vadanti. ‘‘dakkhiṇamadhurādhipatī’’ti ca katthaci likhitaṃ, dakkhiṇamadhuranagarassa adhipatīti attho. <hi rend="bold">muttāyo</hi>ti muttikā. <hi rend="bold">muṭṭhiyā</hi>ti hatthamuddāya. <hi rend="bold">gharagolikāyā</hi>ti sarabunā. so <hi rend="bold">‘‘muttā’’</hi>ti saññānimittenāha, saṅkhyānimittena pana <hi rend="bold">‘‘tisso’’</hi>ti.</p>

<p rend="bodytext"><hi rend="bold">‘‘mahantāna’’</hi>nti etena appakaṃ nimittameva, mahantaṃ pana uppādoti nimittuppādānaṃ visesaṃ dasseti. <hi rend="bold">uppatita</hi>nti uppatanaṃ. subhāsubhaphalaṃ pakāsento uppajjati gacchatīti <hi rend="bold">uppādo, uppātopi,</hi> subhāsubhasūcikā bhūtavikati. so hi dhūmo viya aggissa kammaphalassa pakāsanamattameva karoti, na tu tamuppādetīti. <hi rend="bold">ida</hi>nti idaṃ nāma phalaṃ. <hi rend="bold">eva</hi>nti iminā nāma ākārena. <hi rend="bold">ādisantī</hi>ti niddisanti. <hi rend="bold">pubbaṇhasamaye</hi>ti kālavasena. <hi rend="bold">idaṃ nāmā</hi>ti vatthuvasena vadati. yo vasabhaṃ, kuñjaraṃ, pāsādaṃ, pabbataṃ vā āruḷhamattānaṃ supine passati, tassa ‘‘idaṃ nāma phala’’ntiādinā hi vatthukittanaṃ hoti. <hi rend="bold">supinaka</hi>nti supinasatthaṃ. aṅgasampattivipattidassanamattena pubbe ‘‘aṅga’’nti vuttaṃ, idha pana mahānubhāvatādinipphādakalakkhaṇavisesadassanena ‘‘lakkhaṇa’’nti ayametesaṃ viseso, tenāha <hi rend="bold">‘‘iminā</hi> <pb ed="V" n="1.0326"/> <hi rend="bold">lakkhaṇenā’’</hi>tiādi. lakkhaṇanti hi aṅgapaccaṅgesu dissamānākāravisesaṃ sattisirivacchagadāpāsādādikamadhippetaṃ taṃ taṃ phalaṃ lakkhīyati anenāti katvā, satthaṃ pana tappakāsanato <hi rend="bold">lakkhaṇaṃ. āhate</hi>ti purāṇe. <hi rend="bold">anāhate</hi>ti nave. <hi rend="bold">ahate</hi>ti pana pāṭhe vuttavipariyāyena attho. <hi rend="bold">ito paṭṭhāyā</hi>ti devarakkhasamanussādibhedena yathāphalaṃ parikappitena vividhavatthabhāge ito vā etto vā sañchinne idaṃ nāma bhogādiphalaṃ hoti. <hi rend="bold">evarūpena dārunā</hi>ti palāsasiriphalādidārunā, tathā dabbiyā. yadi dabbihomādīnipi aggihomāneva<pb ed="M" n="1.0371"/>, atha kasmā visuṃ vuttānīti āha <hi rend="bold">‘‘evarūpāyā’’</hi>tiādi. <hi rend="bold">dabbihomā</hi>dīni homopakaraṇādivisesehi phalavisesadassanavasena vuttāni, <hi rend="bold">aggihomaṃ</hi> pana vuttāvasesasādhanavasena vuttanti adhippāyo. tenāha <hi rend="bold">‘‘dabbihomādīnī’’</hi>tiādi.</p>

<p rend="bodytext"><hi rend="bold">kuṇḍako</hi>ti taṇḍulakhaṇḍaṃ, tilassa idanti <hi rend="bold">telaṃ,</hi> samāsataddhitapadāni pasiddhesu sāmaññabhūtānīti visesakaraṇatthaṃ <hi rend="bold">‘‘tilatelādika’’</hi>nti vuttaṃ. <hi rend="bold">pakkhipana</hi>nti pakkhipanatthaṃ. ‘‘pakkhipanavijja’’ntipi pāṭho, pakkhipanahetubhūtaṃ vijjanti attho. <hi rend="bold">dakkhiṇakkhakajaṇṇulohitādīhī</hi>ti dakkhiṇakkhakalohitadakkhiṇajaṇṇulohitādīhi. <hi rend="bold">‘‘pubbe’’</hi>tiādinā aṅgaaṅgavijjānaṃ visesadassanena punaruttabhāvamapaneti. <hi rend="bold">aṅgulaṭṭhiṃ disvā</hi>ti aṅgulibhūtaṃ, aṅguliyā vā jātaṃ aṭṭhiṃ passitvā, aṅgulicchavimattaṃ apassitvā tadaṭṭhivipassanavaseneva byākarontīti vuttaṃ hoti. ‘‘aṅgalaṭṭhinti sarīra’’nti (dī॰ ni॰ ṭī॰ 1.21) pana <hi rend="bold">ācariyadhammapālattherena</hi> vuttaṃ, evaṃ sati aṅgapaccaṅgānaṃ viruhanabhāvena laṭṭhisadisattā sarīrameva aṅgalaṭṭhīti viññāyati. <hi rend="bold">kulaputto</hi>ti jātikulaputto, ācārakulaputto ca. <hi rend="bold">disvāpī</hi>ti ettha <hi rend="bold">api</hi>-saddo adisvāpīti sampiṇḍanattho. abbhino satthaṃ <hi rend="bold">abbheyyaṃ</hi>. māsurakkhena kato gantho <hi rend="bold">māsurakkho</hi>. rājūhi paribhūttaṃ satthaṃ <hi rend="bold">rājasatthaṃ.</hi> sabbānipetāni khattavijjāpakaraṇāni. <hi rend="bold">siva</hi>-saddo santiatthoti āha <hi rend="bold">‘‘santikaraṇavijjā’’</hi>ti, upasaggūpasamanavijjāti attho. sivā-saddameva rassaṃ katvā evamahāti sandhāya <hi rend="bold">‘‘siṅgālarutavijjā’’</hi>ti vadanti, siṅgālānaṃ rute subhāsubhasañjānanavijjāti attho. <hi rend="bold">‘‘bhūtavejjamanto</hi>ti bhūtavasīkaraṇamanto. <hi rend="bold">bhūrighare</hi>ti antopathaviyaṃ kataghare, mattikāmayaghare vā. ‘‘bhūrivijjā sassabuddhikaraṇavijjā’’ti <hi rend="bold">sārasamāse. sappāvhāyanavijjā</hi>ti sappāgamanavijjā. <hi rend="bold">visavantameva vā</hi>ti visavamānameva vā. bhāvaniddesassa hi māna-saddassa antabyappadeso. yāya karonti, sā visavijjāti yojanā. ‘‘visatantrameva vā’’tipi pāṭho. evaṃ sati sarūpadassanaṃ hoti, visavicāraṇaganthoyevāti attho. tantranti hi ganthassa parasamaññā. <hi rend="bold">sapakkhakaapakkhakadvipadacatuppadāna</hi>nti piṅgalamakkhikādisapakkhakagharagolikādiapakkhakadevamanussacaṅgorādidvipada- kaṇṭasasajambukādicatuppadānaṃ<pb ed="V" n="1.0327"/>. <hi rend="bold">rutaṃ</hi> vassitaṃ. <hi rend="bold">gataṃ</hi> gamanaṃ, etena <hi rend="bold">‘‘sakuṇavijjā’’</hi>ti idha migasaddassa <pb ed="M" n="1.0372"/> lopaṃ, nidassanamattaṃ vā dasseti. <hi rend="bold">sakuṇañāṇa</hi>nti sakuṇavasena subhāsubhaphalassa jānanaṃ. nanu sakuṇavijjāya eva vāyasavijjāpaviṭṭhāti āha <hi rend="bold">‘‘taṃ visuññeva sattha’’</hi>nti. taṃtaṃpakāsakasatthānurūpavasena hi idha tassa tassa vacananti daṭṭhabbaṃ.</p>

<p rend="bodytext">paripakkagatabhāvo attabhāvassa, jīvitakālassa ca vasena gahetabboti dasseti <hi rend="bold">‘‘idānī’’</hi>tiādinā. <hi rend="bold">ādiṭṭhañāna</hi>nti ādisitabbassa ñāṇaṃ. <hi rend="bold">sararakkhaṇa</hi>nti sarato attānaṃ, attato vā sarassa rakkhaṇaṃ. <hi rend="bold">‘‘sabbasaṅgāhika’’</hi>nti iminā miga-saddassa sabbasakuṇacatuppadesu pavattiṃ dasseti, ekasesaniddeso vā esa catuppadesveva miga-saddassa niruḷhattā. sabbesampi sakuṇacatuppadānaṃ rutajānanasatthassa migacakkasamaññā, yathā taṃ subhāsubhajānanappakāre sabbato bhadraṃ cakkādisamaññāti āha <hi rend="bold">‘‘sabba…pe॰… vutta’’</hi>nti.</p>

<p rend="bodytext" n="22"><hi rend="paranum">22</hi><hi rend="dot">.</hi> <hi rend="bold">‘‘sāmino’’</hi>tiādi pasaṭṭhāpasaṭṭhakāraṇavacanaṃ. <hi rend="bold">lakkhaṇa</hi>nti tesaṃ lakkhaṇappakāsakasatthaṃ. pārisesanayena avasesaṃ <hi rend="bold">āvudhaṃ. ‘‘yamhi kule’’</hi>tiādinā imasmiṃ ṭhāne tathājānanahetu eva sesaṃ lakkhaṇanti dasseti. <hi rend="bold">ayaṃ viseso</hi>ti ‘‘lakkhaṇa’’nti heṭṭhā vuttā lakkhaṇato viseso. tadatthāvikaraṇatthaṃ <hi rend="bold">‘‘idañcettha vatthū’’</hi>ti vuttaṃ <hi rend="bold">aggiṃ dhamamāna</hi>nti aggiṃ mukhavātena jālentaṃ. <hi rend="bold">makkhesī</hi>ti vināseti. <hi rend="bold">piḷandhanakaṇṇikāyā</hi>ti kaṇṇālaṅkārassa. <hi rend="bold">gehakaṇṇikāyā</hi>ti gehakūṭassa, etena ekasesanayaṃ, sāmaññaniddesaṃ vā upetaṃ. <hi rend="bold">kacchapalakkhaṇa</hi>nti kummalakkhaṇaṃ. <hi rend="bold">sabbacatuppadāna</hi>nti miga-saddassa catuppadavācakattamāha.</p>

<p rend="bodytext" n="23"><hi rend="paranum">23</hi><hi rend="dot">.</hi> <hi rend="bold">asukadivase</hi>ti dutiyātatiyāditithivasena vuttaṃ. <hi rend="bold">asukanakkhattenā</hi>ti assayujabharaṇīkattikārohaṇīādinakkhattayogavasena. <hi rend="bold">vippavutthāna</hi>nti vippavasitānaṃ sadesato nikkhantānaṃ. upasaṅkamanaṃ <hi rend="bold">upayānaṃ. apayānaṃ</hi> paṭikkamanaṃ. <hi rend="bold">dutiyapadepī</hi>ti ‘‘bāhirānaṃ raññaṃ…pe॰… bhavissatī’’ti vutte dutiyavākyepi. ‘‘abbhantarānaṃ raññaṃ jayo’’tiādīhi dvīhi vākyehi vuttā <hi rend="bold">jayaparājayā pākaṭāyeva.</hi></p>

<p rend="bodytext" n="24"><hi rend="paranum">24</hi><hi rend="dot">.</hi> <hi rend="bold">rāhū</hi>ti rāhu nāma asurissaro asurarājā. tathā hi <hi rend="bold">mahāsamayasutte</hi> asuranikāye vuttaṃ –</p>

<p rend="gatha1">‘‘satañca <pb ed="V" n="1.0328"/><pb ed="M" n="1.0373"/> baliputtānaṃ, sabbe verocanāmakā.</p>

<p rend="gathalast">sannayhitvā balisenaṃ, rāhubhaddamupāgamu’’nti.. (dī॰ ni॰ 2.339).</p>

<p rend="bodytext">tassa candimasūriyānaṃ gahaṇaṃ saṃyuttanikāye <hi rend="bold">candimasuttasūriyasuttehi</hi> dīpetabbaṃ. <hi rend="bold">iti</hi>-saddo cettha ādiattho ‘‘candaggāhādayo’’ti vuttattā, tena sūriyaggāhanakkhattaggāhā saṅgayhanti. tasmā candimasūriyānamiva nakkhattānampi rāhunā gahaṇaṃ veditabbaṃ. tato eva hi <hi rend="bold">‘‘api cā’’</hi>tiādinā nakkhattagāhe dutiyanayo vutto. <hi rend="bold">aṅgārakādigāhasamāyogopī</hi>ti aggahitaggahaṇena aṅgārakasasiputtasūragarusukkaravisutaketusaṅkhātānaṃ gāhānaṃ samāyogo api nakkhattagāhoyeva saha payogena gahaṇato. sahapayogopi hi vedasamayena gahaṇanti vuccati. <hi rend="bold">ukkānaṃ patana</hi>nti ukkobhāsānaṃ patanaṃ. vātasaṅghātesu hi vegena aññamaññaṃ saṅghaṭṭentesu dīpikobhāso viya obhāso uppajjitvā ākāsato patati, tatrāyaṃ ukkāpātavohāro. <hi rend="bold">jotisatthe</hi>pi vuttaṃ –</p>

<p rend="gatha1">‘‘mahāsikhā ca sukkhaggā-rattānilasikhojjalā.</p>

<p rend="gathalast">porisī ca pamāṇena, ukkā nānāvidhā matā’’ti..</p>

<p rend="bodytext"><hi rend="bold">disākālusiya</hi>nti disāsu khobhanaṃ, <hi rend="bold">taṃ</hi> sarūpato dasseti <hi rend="bold">‘‘aggisikhadhūmasikhādīhi ākulabhāvo viyā’’</hi>ti iminā, aggisikhadhūmasikhādīnaṃ bahudhā pātubhāvo eva <hi rend="bold">disādāho</hi> nāmāti vuttaṃ hoti. tadeva ‘‘dhūmaketū’’ti lokiyā vadanti. vuttañca <hi rend="bold">jotisatthe</hi> –</p>

<p rend="bodytext">‘‘ketu viya sikhāvatī, joti uppātarūpinī’’ti.</p>

<p rend="bodytext"><hi rend="bold">sukkhavalāhakagajjana</hi>nti vuṭṭhimantarena vāyuvegacalitassa valāhakassa nadanaṃ. yaṃ lokiyā ‘‘nighāto’’ti vadanti. vuttañca <hi rend="bold">jotisatthe</hi> –</p>

<p rend="gatha1">‘‘yadāntalikkhe balavā, māruto mārutāhato.</p>

<p rend="gathalast">patatyadho sa nīghāto, jāyate vāyusambhavo’’ti..</p>

<p rend="unindented"><hi rend="bold">udayana</hi>nti lagganamāyūhanaṃ.</p>

<p rend="bodytext">‘‘yadodeti tadā laganaṃ, rāsīnamanvayaṃ kamā’’ti –</p>

<p rend="unindented">hi <pb ed="V" n="1.0329"/><pb ed="M" n="1.0374"/> vuttaṃ. <hi rend="bold">atthaṅgamana</hi>mpi tato sattamarāsippamāṇavasena veditabbaṃ. abbhā dhūmo rajo rāhūti imehi catūhi kāraṇehi <hi rend="bold">avisuddhatā.</hi> tabbinimuttatā <hi rend="bold">vodānaṃ.</hi> vuttañca ‘‘cattārome bhikkhave, candimasūriyānaṃ upakkilesā, yehi upakkilesehi upakkiliṭṭhā candimasūriyā na tapanti na bhāsanti na virocanti. katame cattāro? abbhā bhikkhave, candimasūriyānaṃ upakkilesā, yena…pe॰… dhūmo…pe॰… rajo…pe॰… rāhu bhikkhave…pe॰… ime kho…pe॰… na virocantī’’ti (a॰ ni॰ 4.50).</p>

<p rend="bodytext" n="25"><hi rend="paranum">25</hi><hi rend="dot">.</hi> <hi rend="bold">devassā</hi>ti meghassa. <hi rend="bold">dhārānuppavecchanaṃ</hi> vassanaṃ. <hi rend="bold">avaggāho</hi>ti dhārāya avaggahaṇaṃ duggahaṇaṃ, tenāha <hi rend="bold">‘‘vassavibandho’’</hi>ti. <hi rend="bold">hatthamuddā</hi>ti hatthena adhippetaviññāpanaṃ, taṃ pana aṅgulisaṅkocanena gaṇanāyevāti <hi rend="bold">ācariyadhammapālattherena</hi> (dī॰ ni॰ ṭī॰ 1.21) vuttaṃ. ācariyasāriputtattherena pana ‘‘hatthamuddā nāma aṅgulipabbesu saññaṃ ṭhapetvā gaṇanā’’ti dassitā. <hi rend="bold">gaṇanā vuccati acchiddakagaṇanā</hi> parisesañāyena, sā pana pādasikamilakkhakādayo viya ‘‘ekaṃ dve’’tiādinā navantavidhinā nirantaragaṇanāti veditabbā. samūhanaṃ <hi rend="bold">saṅkalanaṃ</hi> visuṃ uppādanaṃ apanayanaṃ <hi rend="bold">paṭuppādanaṃ</hi> [saṭuppādanaṃ (aṭṭhakathāyaṃ)] ‘‘saduppādana’’ntipi paṭhanti, sammā uppādananti attho. <hi rend="bold">ādi</hi>-saddena vokalanabhāgahārādike saṅgaṇhāti. tattha <hi rend="bold">vokalanaṃ</hi> visuṃ samūhakaraṇaṃ, vomissananti attho. bhāgakaraṇaṃ <hi rend="bold">bhāgo.</hi> bhuñjanaṃ vibhajanaṃ <hi rend="bold">hāro. sā</hi>ti yathāvuttā piṇḍagaṇanā <hi rend="bold">disvāti</hi> ettha diṭṭhamattena gaṇetvāti attho gahetabbo.</p>

<p rend="bodytext"><hi rend="bold">paṭibhānakavī</hi>ti ettha aṅguttarāgame (a॰ ni॰ 4.231) vuttānanti seso, kavīnaṃ kabyakaraṇanti sambandho, etena kavīhi kataṃ, kavīnaṃ vā idaṃ <hi rend="bold">kāveyya</hi>nti atthaṃ dasseti. <hi rend="bold">‘‘attano cintāvasenā’’</hi>tiādi tesaṃ sabhāvadassanaṃ. tathā hi vatthuṃ, anusandhiñca sayameva cirena cintetvā karaṇavasena <hi rend="bold">cintākavi</hi> veditabbo. kiñci sutvā sutena asutaṃ anusandhetvā karaṇavasena <hi rend="bold">sutakavi,</hi> kiñci atthaṃ upadhāretvā tassa saṅkhipanavitthāraṇādivasena <hi rend="bold">atthakavi,</hi> yaṃ kiñci parena kataṃ kabbaṃ vā nāṭakaṃ vā disvā taṃsadisameva aññaṃ attano ṭhānuppattikapaṭibhānena karaṇavasena <hi rend="bold">paṭibhānakavī</hi>ti. nti tamatthaṃ. <hi rend="bold">tappaṭibhāga</hi>nti <pb ed="M" n="1.0375"/> tena diṭṭhena sadisaṃ. ‘‘kattabba’’nti ettha visesanaṃ, ‘‘karissāmī’’ti ettha vā bhāvanapuṃsakaṃ. <hi rend="bold">ṭhānuppattikapaṭibhānavasenā</hi>ti kāraṇānurūpaṃ pavattanakañāṇavasena. <hi rend="bold">jīvikatthāyā</hi>ti pakaraṇādhigatavaseneva vuttaṃ. kavīnaṃ idanti <hi rend="bold">kabyaṃ,</hi> yaṃ ‘‘gīta’’nti vuccati.</p>

<p rend="bodytext" n="26"><hi rend="paranum">26</hi><hi rend="dot">.</hi> pariggahabhāvena dārikāya gaṇhanaṃ <hi rend="bold">āvāhanaṃ. </hi> tathā dānaṃ <hi rend="bold">vivāhanaṃ.</hi> idha pana tathākaraṇassa <pb ed="V" n="1.0330"/> uttarapadalopena niddeso, hetugabbhavasena vā, tenāha <hi rend="bold">‘‘imassa dārakassā’’</hi>tiādi. <hi rend="bold">itī</hi>ti evaṃhontesu, evaṃbhāvato vā. <hi rend="bold">uṭṭhāna</hi>nti khettādito uppannamāyaṃ. <hi rend="bold">iṇa</hi>nti dhanavaḍḍhanatthaṃ parassa dinnaṃ pariyudañcanaṃ. pubbe paricchinnakāle asampattepi uddharitamiṇaṃ <hi rend="bold">uṭṭhānaṃ,</hi> yathāparicchinnakāle pana sampatte <hi rend="bold">iṇa</hi>nti keci, tadayuttameva iṇagahaṇeneva sijjhanato. paresaṃ dinnaṃ iṇaṃ vā dhananti sambandho. <hi rend="bold">thāvara</hi>nti ciraṭṭhitikaṃ. desantare diguṇatiguṇādigahaṇavasena bhaṇḍappayojanaṃ <hi rend="bold">payogo.</hi> tattha vā aññattha vā yathākālaparicchedaṃ vaḍḍhigahaṇavasena payojanaṃ <hi rend="bold">uddhāro.</hi> ‘‘bhaṇḍamūlarahitānaṃ vāṇijaṃ katvā ettakena udayena saha mūlaṃ dethā’ti dhanadānaṃ <hi rend="bold">payogo,</hi> tāvakālikadānaṃ <hi rend="bold">uddhāro’’</hi>tipi vadanti. <hi rend="bold">ajja payojitaṃ diguṇaṃ catuguṇaṃ hotī</hi>ti yadi ajja payojitaṃ bhaṇḍaṃ, evaṃ aparajja diguṇaṃ, ajja catuguṇaṃ hotīti attho. subhassa, subhena vā gamanaṃ pavattanaṃ <hi rend="bold">subhago,</hi> tassa karaṇaṃ <hi rend="bold">subhagakaraṇaṃ,</hi> taṃ pana piyamanāpassa, sassirīkassa vā karaṇamevāti āha <hi rend="bold">‘‘piyamanāpakaraṇa’’</hi>ntiādi. <hi rend="bold">sassirīkakaraṇa</hi>nti sarīrasobhaggakaraṇaṃ. <hi rend="bold">vilīnassā</hi>ti patiṭṭhahitvāpi paripakkamapāpuṇitvā vilopassa. tathā paripakkabhāvena <hi rend="bold">aṭṭhitassa. </hi> pariyāyavacanametaṃ padacatukkaṃ. <hi rend="bold">bhesajjadāna</hi>nti gabbhasaṇṭhāpanabhesajjassa dānaṃ. <hi rend="bold">tīhi kāraṇehī</hi>ti ettha vātena, pāṇakehi vā gabbhe vinassante na purimakammunā okāso kato, tappaccayā eva kammaṃ vipaccati, sayameva pana kammunā okāse kate na ekantena vātā, pāṇakā vā apekkhitabbāti kammassa visuṃ kāraṇabhāvo vuttoti daṭṭhabbaṃ. <hi rend="bold">vinayaṭṭhakathāyaṃ</hi> (vi॰ aṭṭha॰ 2.185) pana vātena pāṇakehi vā gabbho vinassanto kammaṃ vinā na vinassatīti adhippāyena tamaññātra dvīhi kāraṇehīti vuttaṃ. <hi rend="bold">nibbāpanīya</hi>nti upasamakaraṃ. <hi rend="bold">paṭikamma</hi>nti yathā te na khādanti, tathā paṭikaraṇaṃ.</p>

<p rend="bodytext"><hi rend="bold">bandhakaraṇa</hi>nti <pb ed="M" n="1.0376"/> yathā jiṃ cāletuṃ na sakkoti, evaṃ anāloḷitakaraṇaṃ. <hi rend="bold">parivattanattha</hi>nti āvudhādinā saha ukkhittahatthānaṃ aññattha parivattanatthaṃ, attanā gopitaṭṭhāne akhipetvā parattha khipanatthanti vuttaṃ hoti. <hi rend="bold">khipatī</hi>ti ca aññattha khipatīti attho. <hi rend="bold">vinicchayaṭṭhāne</hi>ti aḍḍavinicchayaṭṭhāne. icchitatthassa devatāya kaṇṇe kathanavasena jappanaṃ <hi rend="bold">kaṇṇajappana</hi>nti ca vadanti. <hi rend="bold">devataṃ otāretvā</hi>ti ettha mantajappanena devatāya otāraṇaṃ. <hi rend="bold">jīvikatthāyā</hi>ti yathā pāricariyaṃ katvā jīvitavutti hoti, tathā jīvitavuttikaraṇatthāya. <hi rend="bold">ādiccapāricariyā</hi>ti karamālāhi pūjaṃ katvā sakaladivasaṃ ādiccābhimukhāvaṭṭhānena ādiccassa paricaraṇaṃ. <hi rend="bold">‘‘tathevā’’</hi>ti iminā ‘‘jīvikatthāyā’’ti padamākaḍḍhati. <hi rend="bold">sirivhāyana</hi>nti ī-kārato a-kāralopena sandhiniddeso, tenāha <hi rend="bold">‘‘siriyā avhāyana’’</hi>nti. <hi rend="bold">‘‘sirenā’’</hi>ti pana ṭhānavasena avhāyanākāraṃ <pb ed="V" n="1.0331"/> dasseti. ye tu a-kārato <hi rend="bold">a</hi>-kārassa lopaṃ katvā ‘‘siravhāyana’’nti paṭhanti, tesaṃ pāṭhe ayamattho ‘‘mantaṃ jappetvā sirasā icchitassa atthassa avhāyana’’nti.</p>

<p rend="bodytext" n="27"><hi rend="paranum">27</hi><hi rend="dot">.</hi> <hi rend="bold">devaṭṭhāna</hi>nti devāyatanaṃ. <hi rend="bold">upahāra</hi>nti pūjaṃ. <hi rend="bold">samiddhikāle</hi>ti āyācitassa atthassa siddhakāle. <hi rend="bold">santipaṭissavakamma</hi>nti devatāyācanāya yā santi paṭikattabbā, tassā paṭissavakaraṇaṃ. <hi rend="bold">santī</hi>ti cettha mantajappanena pūjākaraṇaṃ, tāya santiyā āyācanappayogoti attho. <hi rend="bold">tasmi</hi>nti yaṃ ‘‘sace me idaṃ nāma samijjhissatī’’ti vuttaṃ, tasmiṃ paṭissavaphalabhūte yathābhipatthitakammasmiṃ. <hi rend="bold">tassā</hi>ti yo ‘‘paṇidhī’’ti ca vutto, tassa paṭissavassa. yathāpaṭissavañhi upahāre kate paṇidhiāyācanā katā niyyātitā hotīti. <hi rend="bold">gahitamantassā</hi>ti uggahitamantassa. <hi rend="bold">payogakaraṇa</hi>nti upacārakammakaraṇaṃ. <hi rend="bold">itī</hi>ti kāraṇatthe nipāto, tena vassavossa-saddānaṃ purisapaṇḍakesu pavattiṃ kāraṇabhāvena dasseti, paṇḍakato visesena asati bhavatīti <hi rend="bold">vasso.</hi> purisaliṅgato virahena avaasati hīḷito hutvā bhavatīti <hi rend="bold">vosso.</hi> viseso rāgassavo yassāti <hi rend="bold">vasso.</hi> vigato rāgassavo yassāti <hi rend="bold">vosso</hi>ti niruttinayena padasiddhītipi vadanti. <hi rend="bold">vassakaraṇaṃ</hi> tadanurūpabhesajjena. <hi rend="bold">vossakaraṇaṃ</hi> pana uddhatabījatādināpi, teneva <hi rend="bold">jātakaṭṭhakathāyaṃ</hi> ‘‘vossavarāti uddhatabījā orodhapālakā’’ti vuttaṃ<pb ed="M" n="1.0377"/>. <hi rend="bold">acchandikabhāvamatta</hi>nti itthiyā akāmabhāvamattaṃ. <hi rend="bold">liṅga</hi>nti purisanimittaṃ.</p>

<p rend="bodytext"><hi rend="bold">vatthubalikammakaraṇa</hi>nti gharavatthusmiṃ balikammassa karaṇaṃ, taṃ pana upaddavapaṭibāhanatthaṃ, vaḍḍhanatthañca karonti, mantajappanena attano, aññesañca <hi rend="bold">mukhasuddhikaraṇaṃ.</hi> <hi rend="bold">tesa</hi>nti aññesaṃ. <hi rend="bold">yoga</hi>nti bhesajjapayogaṃ. <hi rend="bold">vamana</hi>nti pacchindanaṃ. <hi rend="bold">uddhaṃvirecana</hi>nti vamanabhedameva ‘‘uddhaṃ dosānaṃ nīharaṇa’’nti vuttattā. <hi rend="bold">virecana</hi>nti pakativirecanameva. <hi rend="bold">adhovirecana</hi>nti suddhavatthikasāvavatthiādivatthikiriyā ‘‘adho dosānaṃ nīharaṇa’’nti vuttattā. atho vamanaṃ uggiraṇameva, uddhaṃvirecanaṃ dosanīharaṇaṃ. tathā virecanaṃ virekova, adhovirecanaṃ dosanīharaṇanti ayametesaṃ viseso pākaṭo hoti. <hi rend="bold">dosāna</hi>nti ca pittādidosānanti attho. semhanīharaṇādi <hi rend="bold">sirovirecanaṃ.</hi> <hi rend="bold">kaṇṇabandhanattha</hi>nti chinnakaṇṇānaṃ saṅghaṭanatthaṃ. <hi rend="bold">vaṇaharaṇattha</hi>nti arupanayanatthaṃ. <hi rend="bold">akkhitappanatela</hi>nti akkhīsu usumassa nīharaṇatelaṃ. yena akkhimhi añjite uṇhaṃ usumaṃ nikkhamati. yaṃ nāsikāya gaṇhīyati, taṃ <hi rend="bold">natthu.</hi> <hi rend="bold">paṭalānī</hi>ti akkhipaṭalāni. <hi rend="bold">nīharaṇasamattha</hi>nti apanayanasamatthaṃ. <hi rend="bold">khārañjana</hi>nti khārakamañjanaṃ. sītameva saccaṃ niruttinayena, tassa kāraṇaṃ añjanaṃ <hi rend="bold">saccañjana</hi>nti āha <hi rend="bold">‘‘sītalabhesajjañjana’’</hi>nti. <hi rend="bold">salākavejjakamma</hi>nti akkhirogavejjakammaṃ. salākasadisattā salākasaṅkhātassa akkhirogassa vejjakammanti <pb ed="V" n="1.0332"/> hi <hi rend="bold">sālākiyaṃ.</hi> idaṃ pana vuttāvasesassa akkhirogapaṭikammassa saṅgahaṇatthaṃ vuttaṃ ‘‘tappanādayopi hi sālākiyānevā’’ti. paṭividdhassa salākassa nikkhamanatthaṃ vejjakammaṃ salākavejjakammanti keci, taṃ pana sallakattiyapadeneva saṅgahitanti daṭṭhabbaṃ.</p>

<p rend="bodytext">sallassa paṭividdhassa kattanaṃ ubbāhanaṃ <hi rend="bold">sallakattaṃ,</hi> tadatthāya vejjakammaṃ <hi rend="bold">sallakattavejjakammaṃ.</hi> kumāraṃ bharatīti <hi rend="bold">kumārabhato,</hi> tassa bhāvo <hi rend="bold">komārabhaccaṃ,</hi> kumāro eva vā <hi rend="bold">komāro,</hi> bhatanaṃ <hi rend="bold">bhaccaṃ,</hi> tassa bhaccaṃ tathā, tadabhinipphādakaṃ vejjakammanti attho. mūlāni padhānāni rogūpasamane samatthāni bhesajjāni <hi rend="bold">mūlabhesajjāni,</hi> mūlānaṃ vā byādhīnaṃ bhesajjāni tathā. mūlānubandhavasena hi duvidho byādhi. tatra mūlabyādhimhi tikicchite yebhuyyena itaraṃ vūpasamati, tenāha <hi rend="bold">‘‘kāyatikicchataṃ</hi> <hi rend="bold">dassetī’’</hi>tiādi<pb ed="M" n="1.0378"/>. tattha <hi rend="bold">kāyatikicchata</hi>nti mūlabhāvato sarīrabhūtehi bhesajjehi, sarīrabhūtānaṃ vā rogānaṃ tikicchakabhāvaṃ. <hi rend="bold">khārādīnī</hi>ti khārodakādīni. <hi rend="bold">tadanurūpe vaṇe</hi>ti vūpasamitassa mūlabyādhino anucchavike arumhi. <hi rend="bold">tesa</hi>nti mūlabhesajjānaṃ. <hi rend="bold">apanayanaṃ</hi> apaharaṇaṃ, tehi atikicchananti vuttaṃ hoti. idañca komārabhaccasallakattasālākiyādivisesabhūtānaṃ tantīnaṃ pubbe vuttattā pārisesavasena vuttaṃ, tasmā tadavasesāya tantiyā idha saṅgaho daṭṭhabbo, sabbāni cetāni ājīvahetukāniyeva idhādhippetāni ‘‘micchājīvena jīvikaṃ kappentī’’ti (dī॰ ni॰ 1.21) vuttattā. yaṃ pana tattha tattha pāḷiyaṃ ‘‘iti vā’’ti vuttaṃ. tattha <hi rend="bold">itī</hi>-ti pakāratthe nipāto, <hi rend="bold">vā</hi>-ti vikappanatthe. idaṃ vuttaṃ hoti – iminā pakārena, ito aññena vāti. tena yāni ito bāhirakapabbajitā sippāyatanavijjāṭṭhānādīni jīvikopāyabhūtāni ājīvikapakatā upajīvanti, tesaṃ pariggaho katoti veditabbaṃ.</p>

<p rend="centre">mahāsīlavaṇṇanā niṭṭhitā.</p>

<p rend="subhead">pubbantakappikasassatavādavaṇṇanā</p>

<p rend="bodytext" n="28"><hi rend="paranum">28</hi><hi rend="dot">.</hi> idāni suññatāpakāsanavārassatthaṃ vaṇṇento anusandhiṃ pakāsetuṃ <hi rend="bold">‘‘eva’’</hi>ntiādimāha. tattha <hi rend="bold">vuttavaṇṇassā</hi>ti sahatthe chaṭṭhivacanaṃ, sāmiatthe vā anusandhi-saddassa bhāvakammavasena kiriyādesanāsu pavattanato. <hi rend="bold">bhikkhusaṅghena vuttavaṇṇassā</hi>ti ‘‘yāvañcidaṃ tena bhagavatā’’tiādinā <pb ed="V" n="1.0333"/> vuttavaṇṇassa. tatra pāḷiyaṃ ayaṃ sambandho – na bhikkhave, ettakā eva buddhaguṇā ye tumhākaṃ pākaṭā, apākaṭā pana ‘‘atthi bhikkhave, aññe dhammā’’ti vitthāro. ‘‘ime diṭṭhiṭṭhānā evaṃ gahitā’’tiādinā sassatādidiṭṭhiṭṭhānānaṃ yathāgahitākārassa suññabhāvappakāsanato, ‘‘tañca pajānanaṃ na parāmasatī’’ti sīlādīnañca aparāmasanīyabhāvadīpanena niccasārādivirahappakāsanato, yāsu vedanāsu avītarāgatāya bāhirānaṃ etāni diṭṭhivibandhakāni sambhavanti, tāsaṃ paccayabhūtānañca sammohādīnaṃ vedakakārakasabhāvābhāvadassanamukhena sabbadhammānaṃ attattaniyatāvirahadīpanato, anupādāparinibbānadīpanato ca ayaṃ desanā <pb ed="M" n="1.0379"/> suññatāvibhāvanappadhānāti āha <hi rend="bold">‘‘suññatāpakāsanaṃ ārabhī’’</hi>ti.</p>

<p rend="bodytext"><hi rend="bold">pariyattī</hi>ti vinayādibhedabhinnā manasā vavatthāpitā tanti. <hi rend="bold">desanā</hi>ti tassā tantiyā manasā vavatthāpitāya vibhāvanā, yathādhammaṃ dhammābhilāpabhūtā vā paññāpanā, anulomādivasena vā kathananti pariyattidesanānaṃ viseso pubbeyeva vavatthāpitoti imamatthaṃ sandhāya <hi rend="bold">‘‘desanāya, pariyattiya’’</hi>nti ca vuttaṃ. <hi rend="bold">evamādīsū</hi>ti ettha <hi rend="bold">ādi</hi>-saddena saccasabhāvasamādhipaññāpakatipuññāpattiñeyyādayo saṅgayhanti. tathā hi ayaṃ <hi rend="bold">dhamma</hi>-saddo ‘‘catunnaṃ bhikkhave, dhammānaṃ ananubodhā’’tiādīsu (a॰ ni॰ 4.1) sacce pavattati, ‘‘kusalā dhammā akusalā dhammā’’tiādīsu (dha॰ sa॰ tikamātikā 1) sabhāve, ‘‘evaṃdhammā te bhagavanto ahesu’’ntiādīsu (dī॰ ni॰ 2.13, 94, 145; 3.142; ma॰ ni॰ 3.167; saṃ॰ ni॰ 5.378) samādhimhi, ‘‘saccaṃ dhammo dhiti cāgo, sa ve pecca na socati’’tiādīsu (saṃ॰ ni॰ 1.246; su॰ ni॰ 190) paññāyaṃ, ‘‘jātidhammānaṃ bhikkhave, sattānaṃ evaṃ icchā uppajjatī’’tiādīsu (ma॰ ni॰ 1.131; 3.373; paṭi॰ ma॰ 1.33) pakatiyaṃ, ‘‘dhammo suciṇṇo sukhamāvahātī’’tiādīsu (su॰ ni॰ 184; theragā॰ 303; jā॰ 1.10.102; 15.385) puññe, ‘‘cattāro pārājikā dhammā’’tiādīsu (pārā॰ 233) āpattiyaṃ, ‘‘sabbe dhammā sabbākārena buddhassa bhagavato ñāṇamukhe āpāthamāgacchantī’’tiādīsu (mahāni॰ 156; cūḷani॰ 85; paṭi॰ ma॰ 3.5) ñeyye pavattati. <hi rend="bold">dhammā hontī</hi>ti sattajīvato suññā dhammamattā hontīti attho. kimatthiyaṃ guṇe pavattananti āha <hi rend="bold">‘‘tasmā’’</hi>tiādi.</p>

<p rend="bodytext"><hi rend="bold">makasatuṇḍasūciyā</hi>ti sūcimukhamakkhikāya tuṇḍasaṅkhātāya sūciyā. alabbhaneyyapatiṭṭho viyāti sambandho. <hi rend="bold">aññatra tathāgatā</hi>ti ṭhapetvā tathāgataṃ. <hi rend="bold">‘‘duddasā’’</hi>ti padeneva tesaṃ dhammānaṃ dukkhogāhatā <pb ed="V" n="1.0334"/> pakāsitāti <hi rend="bold">‘‘alabbhaneyyapatiṭṭhā’’</hi> icceva vuttaṃ. labhitabbāti <hi rend="bold">labbhanīyā,</hi> sā eva <hi rend="bold">labbhaneyyā,</hi> labhīyate vā <hi rend="bold">labbhanaṃ,</hi> tamarahatīti <hi rend="bold">labbhaneyyā,</hi> na labbhaneyyā <hi rend="bold">alabbhaneyyā,</hi> patiṭṭhahanti etthāti <hi rend="bold">patiṭṭhā,</hi> patiṭṭhahanaṃ vā <hi rend="bold">patiṭṭhā,</hi> alabbhaneyyā patiṭṭhā etthāti <hi rend="bold">alabbhaneyyapatiṭṭhā</hi>. idaṃ vuttaṃ hoti – sace koci attano pamāṇaṃ ajānanto ñāṇena <pb ed="M" n="1.0380"/> te dhamme ogāhituṃ ussāhaṃ kareyya, tassa taṃ ñāṇaṃ appatiṭṭhameva makasatuṇḍasūci viya mahāsamuddeti. ogāhitumasakkuṇeyyatāya ‘‘ettakā ete īdisā vā’’ti te passituṃ na sakkāti vuttaṃ <hi rend="bold">‘‘gambhīrattā eva duddasā’’</hi>ti. ye pana daṭṭhumeva na sakkā, tesaṃ ogāhitvā anu anu bujjhane kathā eva natthīti āha <hi rend="bold">‘‘duddasattā eva duranubodhā</hi>ti. sabbakilesapariḷāhapaṭippassaddhisaṅkhātaaggaphalamatthake samuppannatā, purecarānucaravasena nibbutasabbakilesapariḷāhasamāpattisamokiṇṇattā ca <hi rend="bold">nibbutasabbapariḷāhā.</hi> tabbhāvato <hi rend="bold">santā</hi>ti attho. <hi rend="bold">santārammaṇāni</hi> maggaphalanibbānāni anupasantasabhāvānaṃ kilesānaṃ, saṅkhārānañca abhāvato.</p>

<p rend="bodytext">atha vā kasiṇugghāṭimākāsatabbisayaviññāṇānaṃ anantabhāvo viya susamūhatavikkhepatāya niccasamāhitassa manasikārassa vasena tadārammaṇadhammānaṃ santabhāvo veditabbo. avirajjhitvā nimittapaṭivedho viya issāsānaṃ avirajjhitvā dhammānaṃ yathābhūtasabhāvāvabodho sāduraso mahārasova hotīti āha <hi rend="bold">‘‘atittikaraṇaṭṭhenā’’</hi>ti, atappanakaraṇasabhāvenāti attho. sohiccaṃ titti tappananti hi pariyāyo. <hi rend="bold">atittikaraṇaṭṭhenā</hi>ti patthetvā sādurasakaraṇaṭṭhenātipi atthaṃ vadanti. paṭivedhappattānaṃ tesu ca buddhānameva sabbākārena visayabhāvūpagamanato na takkabuddhiyā gocarāti āha <hi rend="bold">‘‘uttamañāṇavisayattā’’</hi>tiādi. <hi rend="bold">nipuṇā</hi>ti ñeyyesu tikkhappavattiyā chekā. yasmā pana so chekabhāvo ārammaṇe appaṭihatavuttitāya, sukhumañeyyaggahaṇasamatthatāya ca supākaṭo hoti, tasmā vuttaṃ <hi rend="bold">‘‘saṇhasukhumasabhāvattā’’</hi>ti. <hi rend="bold">paṇḍitehiyevā</hi>ti avadhāraṇaṃ samatthetuṃ <hi rend="bold">‘‘bālānaṃ avisayattā’’</hi>ti āha.</p>

<p rend="bodytext">ayaṃ aṭṭhakathānayato aparo nayo – vinayapaṇṇattiādigambhīraneyyavibhāvanato <hi rend="bold">gambhīrā.</hi> kadāciyeva asaṅkhyeyye mahākappe atikkamitvāpi dullabhadassanatāya <hi rend="bold">duddasā. </hi> dassanañcettha paññācakkhuvaseneva veditabbaṃ. dhammanvayasaṅkhātassa anubodhassa kassacideva sambhavato <hi rend="bold">duranubodhā.</hi> santasabhāvato, veneyyānañca sabbaguṇasampadānaṃ pariyosānattā <hi rend="bold">santā.</hi> attano paccayehi padhānabhāvaṃ nītatāya <hi rend="bold">paṇītā.</hi> samadhigatasaccalakkhaṇatāya atakkehi puggalehi, atakkena <pb ed="M" n="1.0381"/> vā ñāṇena avacaritabbato <hi rend="bold">atakkāvacarā.</hi> nipuṇaṃ, nipuṇe vā atthe saccapaccayākārādivasena <pb ed="V" n="1.0335"/> vibhāvanato <hi rend="bold">nipuṇā.</hi> loke aggapaṇḍitena sammāsambuddhena veditabbato pakāsitabbato <hi rend="bold">paṇḍitavedanīyā.</hi></p>

<p rend="bodytext">anāvaraṇañāṇapaṭilābhato hi bhagavā ‘‘sabbavidūhamasmi, (ma॰ ni॰ 1.178; 2.342; dha॰ pa॰ 353; mahāva॰ 11) dasabalasamannāgato bhikkhave, tathāgato’’tiādinā (saṃ॰ ni॰ 2.21; 2.22) attano sabbaññutādiguṇe pakāsesi, tenevāha <hi rend="bold">‘‘sayaṃ abhiññā sacchikatvā pavedetī’’</hi>ti. <hi rend="bold">sayaṃ</hi>-saddena, niddhāritāvadhāraṇena vā nivattetabbamatthaṃ dassetuṃ <hi rend="bold">‘‘anaññaneyyo hutvā’’</hi>ti vuttaṃ, aññehi abodhito hutvāti attho. <hi rend="bold">abhiññā</hi>ti ya-kāralopo ‘‘aññāṇatā āpajjatī’’tiādīsu (pari॰ 296) viyāti dasseti <hi rend="bold">‘‘abhivisiṭṭhena ñāṇenā’’</hi>ti iminā. apica <hi rend="bold">‘‘sayaṃ abhiññā’’</hi>ti padassa <hi rend="bold">anaññaneyyo hutvā</hi>ti atthavacanaṃ, <hi rend="bold">‘‘sacchikatvā’’</hi>ti padassa pana <hi rend="bold">sayameva…pe॰… katvā</hi>ti. sayaṃ-saddā hi sacchikatvāti etthāpi sambajjhitabbo. <hi rend="bold">abhivisiṭṭhena ñāṇenā</hi>ti ca tassa hetuvacanaṃ, karaṇavacanaṃ vā.</p>

<p rend="bodytext">tattha kiñcāpi sabbaññutaññāṇaṃ phalanibbānāni viya sacchikātabbasabhāvaṃ na hoti, āsavakkhayañāṇe pana adhigate adhigatameva hoti, tasmā tassa paccakkhakaraṇaṃ sacchikiriyāti āha <hi rend="bold">‘‘abhivisiṭṭhena ñāṇena paccakkhaṃ katvā’’</hi>ti. hetuatthe cetaṃ karaṇavacanaṃ, aggamaggañāṇasaṅkhātassa abhivisiṭṭhañāṇassādhigamahetūti attho. abhivisiṭṭhañāṇanti vā paccavekkhaṇāñāṇe adhippete karaṇatthe karaṇavacanampi yujjateva. pavedanañcettha aññāvisayānaṃ saccādīnaṃ desanākiccasādhanato, ‘‘ekomhi sammāsambuddho’’tiādinā (mahāva॰ 11; kathā॰ 405) paṭijānanato ca veditabbaṃ. <hi rend="bold">guṇadhammehī</hi>ti guṇasaṅkhātehi dhammehi. yathābhūtameva <hi rend="bold">yathābhuccaṃ</hi> sakatthe ṇyapaccayavasena.</p>

<p rend="bodytext"><hi rend="bold">vadamānā</hi>ti ettha sattiattho mānasaddo yathā ‘‘ekapuggalo bhikkhave, loke uppajjamāno uppajjatī’’ti, (a॰ ni॰ 1.170; kathā॰ 405) tasmā vattuṃ ussāhaṃ karontoti attho. evaṃbhūtā hi vattukāmā nāma honti, tenāha <hi rend="bold">‘‘tathāgatassā’’</hi>tiādi<pb ed="M" n="1.0382"/>. sāvasesaṃ vadantāpi viparītavadantā viya sammā vadantīti na vattabbāti yathā sammā vadanti, tathā dassetuṃ <hi rend="bold">‘‘ahāpetvā’’</hi>tiādi vuttaṃ. tena hi anavasesavadanameva sammā vadananti dasseti. <hi rend="bold">‘‘vattuṃ sakkuṇeyyu’’</hi>nti iminā ca ‘‘vadeyyu’’nti etassa samatthanatthabhāvamāha yathā ‘‘so imaṃ vijaṭaye jaṭa’’nti (saṃ॰ ni॰ 1.23; peṭako॰ 22; mi॰ pa॰ 1.1.9) ye evaṃ bhagavatā thomitā, te dhammā katameti yojanā. ‘‘atthi bhikkhave, aññeva dhammā’’tiādipāḷiyā <pb ed="V" n="1.0336"/> ‘‘sabbaññutaññāṇa’’nti vuttavacanassa virodhibhāvaṃ codento <hi rend="bold">‘‘yadi eva’’</hi>ntiādimāha. tattha <hi rend="bold">yadi eva</hi>nti evaṃ ‘‘sabbaññutaññāṇa’’nti vuttavacanaṃ yadi siyāti attho. <hi rend="bold">bahuvacananiddeso</hi>ti ‘‘atthi bhikkhave’’tiādīni sandhāya vuttaṃ. <hi rend="bold">atthi</hi>-saddopi hi idha bahuvacanoyeva ‘‘atthi khīrā, atthi gāvo’’tiādīsu viya nipātabhāvasseva icchitattā. yadipi tadidaṃ ñāṇaṃ ekameva sabhāvato, tathāpi sampayogato, ārammaṇato ca puthuvacanappayogamarahatīti vissajjeti <hi rend="bold">‘‘puthucitta…pe॰… rammaṇato’’</hi>ti iminā. <hi rend="bold">puthucittasamāyogato</hi>ti puthūhi cittehi sampayogato. puthūni ārammaṇāni etassāti <hi rend="bold">puthuārammaṇaṃ,</hi> tabbhāvato sabbārammaṇattāti vuttaṃ hoti.</p>

<p rend="bodytext">apica puthu ārammaṇaṃ ārammaṇametassāti puthuārammaṇārammaṇanti etasmiṃ atthe ‘‘oṭṭhamukho, kāmāvacara’’ntiādīsu viya ekassa ārammaṇasaddassa lopaṃ katvā <hi rend="bold">‘‘puthuārammaṇato’’</hi>ti vuttaṃ, tenassa puthuñāṇakiccasādhakattaṃ dasseti. tathā hetaṃ ñāṇaṃ tīsu kālesu appaṭihatañāṇaṃ, catuyoniparicchedakañāṇaṃ, pañcagatiparicchedakañāṇaṃ, chasu asādhāraṇañāṇesu sesāsādhāraṇañāṇāni, sattāriyapuggalavibhāvanakañāṇaṃ, aṭṭhasu parisāsu akampanañāṇaṃ, navasattāvāsaparijānanañāṇaṃ, dasabalañāṇanti evamādīnaṃ anekasatasahassabhedānaṃ ñāṇānaṃ yathāsambhavaṃ kiccaṃ sādheti, tesaṃ ārammaṇabhūtānaṃ anekesampi dhammānaṃ tadārammaṇabhāvatoti daṭṭhabbaṃ. <hi rend="bold">‘‘tañhī’’</hi>tiādi yathākkamaṃ tabbivaraṇaṃ. <hi rend="bold">‘‘yathāhā’’</hi>tiādinā paṭisambhidāmaggapāḷiṃ sādhakabhāvena dasseti. <hi rend="bold">tatthā</hi>ti atītadhamme. ekavāravasena puthuārammaṇabhāvaṃ nivattetvā anekavāravasena kamappavattiyā taṃ dassetuṃ <hi rend="bold">‘‘punappunaṃ uppattivasenā’’</hi>ti vuttaṃ. kamenāpi hi sabbaññutaññāṇaṃ visayesu pavattati, na tathā sakiṃyeva<pb ed="M" n="1.0383"/>. yathā bāhirakā vadanti ‘‘sakiṃyeva sabbaññū sabbaṃ jānāti, na kamenā’’ti.</p>

<p rend="bodytext">yadi evaṃ acinteyyāparimeyyappabhedassa ñeyyassa paricchedavatā ekena ñāṇena niravasesato kathaṃ paṭivedhoti, ko vā evamāha ‘‘paricchedavantaṃ sabbaññutaññāṇa’’nti. aparicchedañhi taṃ ñāṇaṃ ñeyyamiva. vuttañhetaṃ ‘‘yāvatakaṃ ñāṇaṃ, tāvatakaṃ ñeyyaṃ. yāvatakaṃ ñeyyaṃ, tāvatakaṃ ñāṇa’’nti (mahāni॰ 69, 156; cūḷani॰ 85; paṭi॰ ma॰ 3.5 adhippāyatthameva gahitaṃ viya dissati) evampi jātibhūmisabhāvādivasena, disādesakālādivasena ca anekabhedabhinne ñeyye kamena gayhamāne anavasesapaṭivedho na sambhavatiyevāti? nayidamevaṃ. yañhi kiñci bhagavatā ñātumicchitaṃ sakalamekadeso vā, tattha appaṭihatacāritāya paccakkhato ñāṇaṃ pavattati. vikkhepābhāvato ca bhagavā sabbakālaṃ samāhitoti <pb ed="V" n="1.0337"/> ñātumicchitassa paccakkhabhāvo na sakkā nivāretuṃ. vuttañhi ‘‘ākaṅkhāpaṭibaddhaṃ buddhassa bhagavato ñāṇa’’ntiādi, (mahāni॰ 69, 156; cūḷani॰ 85; paṭi॰ ma॰ 3.5) nanu cettha dūrato cittapaṭaṃ passantānaṃ viya, ‘‘sabbe dhammā anattā’’ti vipassantānaṃ viya ca anekadhammāvabodhakāle anirūpitarūpena bhagavato ñāṇaṃ pavattatīti gahetabbanti? gahetabbaṃ acinteyyānubhāvatāya buddhañāṇassa. tenevāha ‘‘buddhavisayo acinteyyo’’ti, (a॰ ni॰ 4.77) idaṃ panettha sanniṭṭhānaṃ – sabbākārena sabbadhammāvabodhanasamatthassa ākaṅkhāpaṭibaddhavuttino anāvaraṇañāṇassa paṭilābhena bhagavā santānena sabbadhammapaṭivedhasamattho ahosi sabbaneyyāvaraṇassa pahānato, tasmā sabbaññū, na sakiṃyeva sabbadhammāvabodhato yathāsantānena sabbassa indhanassa dahanasamatthatāya pāvako ‘‘sabbabhū’’ti vuccatīti.</p>

<p rend="bodytext">kāmañcāyamattho pubbe vitthāritoyeva, pakārantarena pana sotujanānuggahakāmatāya, imissā ca porāṇasaṃvaṇṇanāvisodhanavasena pavattattā puna vibhāvitoti na cettha punaruttidoso pariyesitabbo, evamīdisesu. ettha ca kiñcāpi bhagavato dasabalādiñāṇānipi anaññasādhāraṇāni, sabbadesavisayattā pana tesaṃ ñāṇānaṃ na tehi buddhaguṇā ahāpetvā gahitā nāma honti. sabbaññutaññāṇassa pana nippadesavisayattā <pb ed="M" n="1.0384"/> tasmiṃ gahite sabbepi buddhaguṇā gahitā eva nāma honti, tasmā pāḷiatthānusārena tadeva ñāṇaṃ gahitanti veditabbaṃ. pāḷiyampi hi ‘‘yehi tathāgatassa yathābhuccaṃ vaṇṇaṃ sammā vadamānā vadeyyu’’nti tameva pakāsitaṃ tamantarena aññassa nippadesavisayassa abhāvato, nippadesavisayeneva ca yathābhuccaṃ sammā vadanasambhavatoti.</p>

<p rend="bodytext"><hi rend="bold">aññevā</hi>ti ettha <hi rend="bold">eva</hi>-saddo sanniṭṭhāpanatthoti dassetuṃ <hi rend="bold">‘‘aññevāti idaṃ panettha vavatthāpanavacana’’</hi>nti vuttaṃ, <hi rend="bold">vavatthāpanavacana</hi>nti ca sanniṭṭhāpanavacananti attho, <hi rend="bold">sanniṭṭhāpana</hi>ñca avadhāraṇameva. kathanti āha <hi rend="bold">‘‘aññevā’’</hi>tiādi. <hi rend="bold">‘‘na pāṇātipātā veramaṇiādayo’’</hi>ti iminā avadhāraṇena nivattitaṃ dasseti. ayañca <hi rend="bold">eva</hi>-saddo aniyatadesatāya ca-saddo viya yattha vutto, tato aññatthāpi vacanicchāvasena upatiṭṭhatīti āha <hi rend="bold">‘‘gambhīrāvā’’</hi>tiādi. <hi rend="bold">iti</hi>-saddena ca ādiatthena duddasāva na sudasā, duranubodhāva na suranubodhā, santāva na darathā, paṇītāva na hīnā, atakkāvacarāva na takkāvacarā, nipuṇāva na lūkhā, paṇḍitavedanīyāva na bālavedanīyāti nivattitaṃ dasseti. <hi rend="bold">sabbapadehī</hi>ti yāva ‘‘paṇḍitavedanīyā’’ti idaṃ padaṃ, tāva sabbapadehi.</p>

<p rend="bodytext">evaṃ <pb ed="V" n="1.0338"/> nivattetabbataṃ yuttiyā daḷhīkaronto <hi rend="bold">‘‘sāvakapāramiñāṇa’’</hi>ntiādimāha. tattha <hi rend="bold">sāvakapāramiñāṇa</hi>nti sāvakānaṃ dānādipāramipāripūriyā nipphannaṃ vijjattayachaḷabhiññācatupaṭisambhidābhedaṃ ñāṇaṃ, tathā paccekabuddhānaṃ <hi rend="bold">paccekabodhiñāṇaṃ. tato</hi>ti sāvakapāramiñāṇato. <hi rend="bold">tatthā</hi>ti sāvakapāramiñāṇe. <hi rend="bold">tatopī</hi>ti anantaraniddiṭṭhato paccekabodhiñāṇatopi. <hi rend="bold">api</hi>-saddena, <hi rend="bold">pi</hi>-saddena vā ko pana vādo sāvakapāramiñāṇatoti sambhāveti. <hi rend="bold">tatthāpī</hi>ti paccekabodhiñāṇepi. <hi rend="bold">ito panā</hi>ti sabbaññutaññāṇato pana, tasmā ettha sabbaññutaññāṇe vavatthānaṃ labbhatīti adhippāyo. gambhīresu visesā, gambhīrānaṃ vā visesena <hi rend="bold">gambhīrā.</hi> ayañca gambhīro ayañca gambhīro ime imesaṃ visesena gambhīrāti vā <hi rend="bold">gambhīratarā.</hi> tarasaddenevettha byavacchedanaṃ siddhaṃ.</p>

<p rend="bodytext">etthāyaṃ yojanā – kiñcāpi sāvakapāramiñāṇaṃ heṭṭhimaṃ heṭṭhimaṃ sekkhañāṇaṃ puthujjanañāṇañca upādāya gambhīraṃ, paccekabodhiñāṇaṃ pana upādāya na tathā gambhīranti ‘‘gambhīramevā’’ti na sakkā byavacchijjituṃ, tathā paccekabodhiñāṇampi <pb ed="M" n="1.0385"/> yathāvuttaṃ ñāṇamupādāya gambhīraṃ, sabbaññutaññāṇaṃ pana upādāya na evaṃ gambhīranti ‘‘gambhīramevā’’ti na sakkā byavacchijjituṃ, tasmā tattha vavatthānaṃ na labbhati. sabbaññutaññāṇadhammā pana sāvakapāramiñāṇādīnamiva kiñci upādāya gambhīrābhāvābhāvato ‘‘gambhīrā evā’’ti vavatthānaṃ labbhatīti. yathā cettha vavatthānaṃ dassitaṃ, evaṃ sāvakapāramiñāṇaṃ duddasaṃ. ‘‘paccekabodhiñāṇaṃ pana tato duddasataranti tattha vavatthānaṃ natthī’’tiādinā vavatthānasambhavo netabbo, tenevāha <hi rend="bold">‘‘tathā duddasāva…pe॰… veditabba’’</hi>nti.</p>

<p rend="bodytext"><hi rend="bold">pucchāvissajjana</hi>ntipi pāṭho, tassā pucchāya vissajjananti attho. <hi rend="bold">eta</hi>nti yathāvuttaṃ vissajjanavacanaṃ. <hi rend="bold">eva</hi>nti iminā diṭṭhīnaṃ vibhajanākārena. etthāyamadhippāyo – bhavatu tāva niravasesabuddhaguṇavibhāvanupāyabhāvato sabbaññutaññāṇameva ekampi puthunissayārammaṇañāṇakiccasiddhiyā ‘‘atthi bhikkhave, aññeva dhammā’’tiādinā (dī॰ ni॰ 1.18) bahuvacanena uddiṭṭhaṃ, tassa pana vissajjanaṃ saccapaccayākārādivisayavisesavasena anaññasādhāraṇena vibhajananayena anārabhitvā sanissayānaṃ diṭṭhigatānaṃ vibhajananayena kasmā āraddhanti? tattha yathā saccapaccayākārādīnaṃ vibhajanaṃ anaññasādhāraṇaṃ sabbaññutaññāṇasseva visayo, evaṃ niravasesadiṭṭhigatavibhajanampīti dassetuṃ <hi rend="bold">‘‘buddhānañhī’’</hi>tiādi āraddhaṃ, tattha <hi rend="bold">ṭhānānī</hi>ti kāraṇāni. <hi rend="bold">gajjitaṃ mahantaṃ hotī</hi>ti desetabbassa atthassa anekavidhatāya, dubbiññeyyatāya ca nānānayehi pavattamānaṃ desanāgajjitaṃ mahantaṃ vipulaṃ, bahuppabhedañca hoti<pb ed="V" n="1.0339"/>. <hi rend="bold">ñāṇaṃ anupavisatī</hi>ti tato eva ca desanāñāṇaṃ desetabbadhamme vibhāgaso kurumānaṃ anupavisati, te anupavisitvā ṭhitaṃ viya hotīti attho.</p>

<p rend="bodytext"><hi rend="bold">buddhañāṇassa mahantabhāvo paññāyatī</hi>ti evaṃvidhassa nāma dhammassa desakaṃ, paṭivedhakañcāti buddhānaṃ desanāñāṇassa, paṭivedhañāṇassa ca uḷārabhāvo pākaṭo hoti. <hi rend="bold">desanā gambhīrā hotī</hi>ti sabhāvena gambhīrānaṃ tesaṃ catubbidhānampi desanā desetabbavasena gambhīrāva hoti, sā pana buddhānaṃ desanā sabbattha, sabbadā ca yānattayamukhenevāti vuttaṃ <hi rend="bold">‘‘tilakkhaṇāhatā suññatāpaṭisaṃyuttā’’</hi>ti, tīhi lakkhaṇehi āhatā, attattaniyato suññabhāvapaṭisaññuttā cāti attho. ettha ca kiñcāpi <pb ed="M" n="1.0386"/> ‘‘sabbaṃ vacīkammaṃ buddhassa bhagavato ñāṇapubbaṅgamaṃ ñāṇānuparivattī’’ti (mahāni॰ 69, 156; cūḷani॰ 85; paṭi॰ ma॰ 3.5; netti॰ 15) vacanato sabbāpi bhagavato desanā ñāṇarahitā nāma natthi, samasamaparakkamanavasena sīhasamānavuttitāya ca sabbattha samānussāhappavatti, desetabbadhammavasena pana desanā visesato ñāṇena anupaviṭṭhā, gambhīratarā ca hotīti daṭṭhabbaṃ.</p>

<p rend="bodytext">kathaṃ pana vinayapaṇṇattiṃ patvā desanā tilakkhaṇāhatā, suññatāpaṭisaññuttā ca hoti, nanu tattha vinayapaṇṇattimattamevāti? na tattha vinayapaṇṇattimattameva. tatthāpi hi sannisinnaparisāya ajjhāsayānurūpaṃ pavattamānā desanā saṅkhārānaṃ aniccatādivibhāvinī sabbadhammānaṃ attattaniyatā, suññabhāvappakāsinī ca hoti, tenevāha <hi rend="bold">‘‘anekapariyāyena dhammiṃ kathaṃ katvā’’</hi>tiādi. <hi rend="bold">vinayapaññatti</hi>nti vinayassa paññāpanaṃ. ñña-kārassa pana ṇṇa-kāre kate vinayapaṇṇattintipi pāṭho. <hi rend="bold">bhūmantara</hi>nti dhammānaṃ avatthāvisesañca ṭhānavisesañca. bhavanti dhammā etthāti <hi rend="bold">bhūmī</hi>ti hi avatthāviseso, ṭhānañca vuccati. tattha <hi rend="bold">avatthāviseso</hi> satiādidhammānaṃ satipaṭṭhānindriyabalabojjhaṅgamaggaṅgādibhedo ‘‘vaccho, dammo, balībaddo’’ti ādayo viya. <hi rend="bold">ṭhānaviseso</hi> kāmāvacarādibhedo. <hi rend="bold">paccayākāra</hi>-saddassa attho heṭṭhā vuttoyeva. <hi rend="bold">samayantara</hi>nti diṭṭhivisesaṃ, nānāvihitā diṭṭhiyoti attho, aññasamayaṃ vā, bāhirakasamayanti vuttaṃ hoti. vinayapaññattiṃ patvā mahantaṃ gajjitaṃ hotītiādinā sambandho. <hi rend="bold">tasmā</hi>ti yasmā gajjitaṃ mahantaṃ…pe॰… paṭisaṃyuttā, tasmā. <hi rend="bold">chejjagāminī</hi>ti atekicchagāminī.</p>

<p rend="bodytext"><hi rend="bold">evaṃ otiṇṇe vatthusmi</hi>nti yathāvuttanayena lahukagarukādivasena tadanurūpe vatthumhi otarante. yaṃ sikkhāpadapaññāpanaṃ nāma atthi, tatthāti sambandho. <hi rend="bold">thāmo</hi>ti ñāṇasāmatthiyaṃ. <hi rend="bold">bala</hi>nti akampanasaṅkhāto vīrabhāvo. <hi rend="bold">thāmo bala</hi>nti vā sāmatthiyavacanameva paccavekkhaṇādesanāñāṇavasena <pb ed="V" n="1.0340"/> yojetabbaṃ. paccavekkhaṇāñāṇapubbaṅgamañhi desanāñāṇaṃ. <hi rend="bold">esā</hi>ti sikkhāpadapaññāpanameva vuccamānapadamapekkhitvā pulliṅgena niddisati, eso sikkhāpadapaññāpanasaṅkhāto visayo aññesaṃ avisayoti attho. <hi rend="bold">itī</hi>ti tathāvisayāvisayabhāvassa hetubhāvena paṭiniddesavacanaṃ<pb ed="M" n="1.0387"/>, nidassanattho vā <hi rend="bold">iti</hi>-saddo, tena ‘‘idaṃ lahukaṃ, idaṃ garuka’’ntiādinayaṃ niddisati. evamaparatthāpi yathāsambhavaṃ.</p>

<p rend="bodytext">yadipi kāyānupassanādivasena satipaṭṭhānādayo suttantapiṭake (dī॰ ni॰ 2.374; ma॰ ni॰ 1.107) vibhattā, tathāpi suttantabhājanīyādivasena abhidhammeyeva te visesato vibhattāti āha <hi rend="bold">‘‘ime cattāro satipaṭṭhānā…pe॰… abhidhammapiṭakaṃ vibhajitvā’’</hi>ti. tattha <hi rend="bold">satta phassā</hi>ti sattaviññāṇadhātusampayogavasena vuttaṃ. tathā <hi rend="bold">‘‘satta vedanā’’</hi>tiādipi. <hi rend="bold">lokuttarā dhammā nāmā</hi>ti <hi rend="bold">ettha iti</hi>-saddo ādiattho, pakārattho vā, tena vuttāvasesaṃ abhidhamme āgataṃ dhammānaṃ vibhajitabbākāraṃ saṅgaṇhāti. catuvīsatisamantapaṭṭhānāni etthāti <hi rend="bold">catuvīsatisamantapaṭṭhāna</hi>nti bāhiratthasamāso. <hi rend="bold">‘‘abhidhammapiṭaka’’</hi>nti etassa hi idaṃ visesanaṃ. ettha ca paccayanayaṃ aggahetvā dhammavaseneva samantapaṭṭhānassa catuvīsatividhatā vuttā. yathāha –</p>

<p rend="gatha1">‘‘tikañca paṭṭhānavaraṃ dukuttamaṃ,</p>

<p rend="gatha2">dukatikañceva tikadukañca.</p>

<p rend="gatha3">tikatikañceva dukadukañca,</p>

<p rend="gatha2">cha anulomamhi nayā sugambhīrā…pe॰…</p>

<p rend="gatha3">cha paccanīyamhi…pe॰… anulomapaccanīyamhi…pe॰…</p>

<p rend="gathalast">paccanīyānulomamhi nayā sugambhīrā’’ti.. [paṭṭhā॰ 1.1.41(ka), 44(kha), 48(ga), 52(gha)].</p>

<p rend="bodytext">evaṃ dhammavasena catuvīsatibhedesu tikapaṭṭhānādīsu ekekaṃ paccayanayena anulomādivasena catubbidhaṃ hotīti channavutisamantapaṭṭhānāni. tattha pana dhammānulome tikapaṭṭhāne kusalattike paṭiccavāre paccayānulome hetumūlake hetupaccayavasena ekūnapaññāsa pucchānayā satta vissajjananayātiādinā dassiyamānā anantabhedā nayāti āha <hi rend="bold">‘‘anantanaya’’</hi>nti.</p>

<p rend="bodytext"><hi rend="bold">navahākārehī</hi>ti uppādādīhi navahi paccayākārehi. taṃ sarūpato dassetuṃ <hi rend="bold">‘‘uppādo hutvā’’</hi>tiādi vuttaṃ. tattha uppajjati etasmā phalanti <hi rend="bold">uppādo,</hi> phaluppattiyā kāraṇabhāvo. sati <pb ed="V" n="1.0341"/> ca avijjāya saṅkhārā uppajjanti, nāsati. tasmā avijjā saṅkhārānaṃ uppādo hutvā paccayo hoti, tathā pavattati dharati etasmiṃ phalanti <hi rend="bold">pavattaṃ.</hi> nimīyati phalametasminti <hi rend="bold">nimittaṃ.</hi> <pb ed="M" n="1.0388"/> (nidadāti phalaṃ attano paccayuppannaṃ etenāti nidānaṃ.) (etthantare aṭṭhakathāya na sameti) āyūhati phalaṃ attano paccayuppannuppattiyā ghaṭeti etenāti <hi rend="bold">āyūhanaṃ.</hi> saṃyujjati phalaṃ attano paccayuppannena etasminti <hi rend="bold">saṃyogo.</hi> yattha sayaṃ uppajjati, taṃ palibuddhati phalametenāti <hi rend="bold">palibodho.</hi> paccayantarasamavāye sati phalamudayati etenāti <hi rend="bold">samudayo.</hi> hinoti kāraṇabhāvaṃ gacchatīti <hi rend="bold">hetu.</hi> avijjāya hi sati saṅkhārā pavattanti, dharanti ca, te avijjāya sati attano phalaṃ (nidadanti) (paṭi॰ ma॰ 1.45; dī॰ ni॰ ṭī॰ 1.28 passitabbaṃ) bhavādīsu khipanti, āyūhanti attano phaluppattiyā ghaṭenti, attano phalena saṃyujjanti, yasmiṃ santāne sayaṃ uppannā taṃ palibuddhanti, paccayantarasamavāye udayanti uppajjanti, hinoti ca saṅkhārānaṃ kāraṇabhāvaṃ gacchati, tasmā avijjā saṅkhārānaṃ pavattaṃ hutvā…pe॰… paccayo hutvā paccayo hoti. evaṃ avijjāya saṅkhārānaṃ kāraṇabhāvūpagamanavisesā uppādādayo veditabbā. saṅkhārādīnaṃ viññāṇādīsupi eseva nayo.</p>

<p rend="bodytext">tamatthaṃ paṭisambhidāmaggapāḷiyā sādhentena <hi rend="bold">‘‘yathāhā’’</hi>tiādi vuttaṃ. tattha tiṭṭhati etenāti <hi rend="bold">ṭhiti,</hi> paccayo, uppādo eva ṭhiti <hi rend="bold">uppādaṭṭhiti.</hi> evaṃ sesesupi. yasmā pana ‘‘āsavasamudayā avijjāsamudayo’’ti (ma॰ ni॰ 1.103) vuttattā āsavāva avijjāya paccayo, tasmā vuttaṃ <hi rend="bold">‘‘ubhopete dhammā ‘‘paccayasamuppannā’’</hi>ti, avijjā ca saṅkhārā ca ubhopete dhammā paccayato eva samuppannā, na vinā paccayenāti attho. <hi rend="bold">paccayapariggahe paññā</hi>ti saṅkhārānaṃ, avijjāya ca uppādādike paccayākāre paricchinditvā gahaṇavasena pavattā paññā. <hi rend="bold">dhammaṭṭhitiñāṇa</hi>nti paccayuppannadhammānaṃ paccayabhāvato dhammaṭṭhitisaṅkhāte paṭiccasamuppāde ñāṇaṃ. ‘‘dvādasa paṭiccasamuppādā’’ti vacanato hi dvādasa paccayā eva paṭiccasamuppādo. ayañca nayo na paccuppanne eva, atha kho atītānāgatesupi, na ca avijjāya eva saṅkhāresu, atha kho saṅkhārādīnaṃ viññāṇādīsupi labbhatīti paripuṇṇaṃ katvā paccayākārassa vibhattabhāvaṃ dassetuṃ <hi rend="bold">‘‘atītampi addhāna’’</hi>ntiādi pāḷimāhari. <hi rend="bold">paṭṭhāne</hi> (paṭṭhā॰ 1.1) pana dassitā hetādipaccayāevettha uppādādipaccayākārehi gahitāti tepi yathāsambhavaṃ nīharitvā yojetabbā. ativitthārabhayena pana na yojayimha, atthikehi ca visuddhimaggādito (visuddhi॰ 2.594) gahetabbā.</p>

<p rend="bodytext"><hi rend="bold">tassa</hi> <pb ed="M" n="1.0389"/> <hi rend="bold">tassa dhammassā</hi>ti saṅkhārādipaccayuppannadhammassa. <hi rend="bold">tathā tathā paccayabhāvenā</hi>ti uppādādihetādipaccayasattiyā<pb ed="V" n="1.0342"/>. kammakilesavipākavasena tīṇi vaṭṭāni yassāti <hi rend="bold">tivaṭṭaṃ.</hi> atītapaccuppannānāgatavasena tayo addhā kālā etassāti <hi rend="bold">tiyaddhaṃ. </hi> hetuphalaphalahetuhetuphalavasena tayo sandhayo etassāti <hi rend="bold">tisandhi.</hi> saṅkhippanti ettha avijjādayo, viññāṇādayo cāti <hi rend="bold">saṅkhepā,</hi> hetu, vipāko ca. atha vā hetu vipākoti saṅkhippantīti <hi rend="bold">saṅkhepā.</hi> avijjādayo, viññāṇādayo ca koṭṭhāsapariyāyo vā <hi rend="bold">saṅkhepa</hi>saddo. atītahetusaṅkhepādivasena cattāro saṅkhepā yassāti <hi rend="bold">catusaṅkhepaṃ.</hi> sarūpato avuttāpi tasmiṃ tasmiṃ saṅkhepe ākirīyanti avijjāsaṅkhārādiggahaṇehi pakāsīyantīti <hi rend="bold">ākārā,</hi> atītahetuādīnaṃ pakārā. te saṅkhepe pañca pañca katvā vīsati ākārā etassāti <hi rend="bold">vīsatākāraṃ.</hi></p>

<p rend="bodytext">khattiyādibhedena anekabhedabhinnāpi sassatavādino jātisatasahassānussaraṇādikassa abhinivesahetuno vasena cattārova honti, na tato uddhaṃ, adho vāti sassatavādīnaṃ parimāṇaparicchedassa anaññavisayataṃ dassetuṃ <hi rend="bold">‘‘cattāro janā’’</hi>tiādimāha. esa nayo itaresupi. tattha <hi rend="bold">cattāro janā</hi>ti cattāro janasamūhāti attho gahetabbo tesu ekekassāpi anekappabhedato. <hi rend="bold">te</hi>ti dvāsaṭṭhidiṭṭhigatavādino. <hi rend="bold">idaṃ nissāyā</hi>ti idappaccayatāya sammā aggahaṇaṃ. tatthāpi ca hetuphalabhāvena sambandhānaṃ dhammānaṃ santatighanassa abheditattā paramatthato vijjamānampi bhedanibandhanaṃ nānattanayaṃ anupadhāretvā gahitaṃ ekattaggahaṇaṃ nissāya. <hi rend="bold">idaṃ gaṇhantī</hi>ti idaṃ sassataggahaṇaṃ abhinivissa voharanti, iminā nayena ekaccasassatavādādayopi yathāsambhavaṃ yojetvā vattabbā. <hi rend="bold">bhinditvā</hi>ti ‘‘ātappamanvāyā’’tiādinā vibhajitvā, ‘‘tayidaṃ bhikkhave tathāgato pajānātī’’tiādinā (dī॰ ni॰ 1.36) vā vidhamitvā. <hi rend="bold">nijjaṭa</hi>nti anonaddhaṃ. <hi rend="bold">nigumba</hi>nti anāvuṭaṃ. apica veḷuādīnaṃ heṭṭhupariyasaṃsibbanaṭṭhena <hi rend="bold">jaṭā.</hi> kusādīnaṃ ovaraṇaṭṭhena <hi rend="bold">gumbo.</hi> tassadisatāya diṭṭhigatānaṃ byākulā pākaṭatā ‘‘jaṭā, gumbo’’ti ca vuccati, diṭṭhijaṭāvijaṭanena, diṭṭhigumbavivaraṇena ca nijjaṭaṃ nigumbaṃ katvāti attho.</p>

<p rend="bodytext"><hi rend="bold">‘‘tasmā’’</hi>tiādinā <pb ed="M" n="1.0390"/> buddhaguṇe ārabbha desanāya samuṭṭhitattā sabbaññutaññāṇaṃ uddisitvā desanākusalo bhagavā samayantaraṃ viggahaṇavasena sabbaññutaññāṇameva vissajjetīti dasseti.</p>

<p rend="bodytext" n="29"><hi rend="paranum">29</hi><hi rend="dot">.</hi> atthi pariyāyo <hi rend="bold">santi</hi>-saddo, so ca saṃvijjantipariyāyo, saṃvijjamānatā ca ñāṇena upalabbhamānatāti āha <hi rend="bold">‘‘santī’’</hi>tiādi. saṃvijjamānaparidīpanena pana <hi rend="bold">‘‘santī’’</hi>ti iminā padena tesaṃ diṭṭhigatikānaṃ vijjamānatāya avicchinnataṃ, tato ca nesaṃ micchāgāhato sithilakaraṇavivecanehi <pb ed="V" n="1.0343"/> attano desanāya kiccakāritaṃ, avitathatañca dīpeti dhammarājā. <hi rend="bold">atthī</hi>ti ca santipadena samānattho puthuvacanavisayo eko nipāto ‘‘atthi imasmiṃ kāye kesā’’tiādīsu (dī॰ ni॰ 2.377; ma॰ ni॰ 1.110; 3.154; saṃ॰ ni॰ 4.127) viya. <hi rend="bold">ālapanavacana</hi>nti buddhālapanavacanaṃ. bhagavāyeva hi ‘‘bhikkhave, bhikkhavo’’ti ca ālapati, na sāvakā. sāvakā pana ‘‘āvuso, āyasmā’’tiādisambandhaneneva. ‘‘eke’’ti vutte <hi rend="bold">ekacce</hi>ti attho eva saṅkhyāvācakassa eka-saddassa niyatekavacanattā, na samitabahitapāpatāya samaṇabrāhmaṇāti āha <hi rend="bold">‘‘pabbajjūpagatabhāvenā’’</hi>tiādi. tathā vā hontu, aññathā vā, sammutimatteneva idhādhippetāti dasseti <hi rend="bold">‘‘lokenā’’</hi>tiādinā. sassatādivasena pubbantaṃ kappentīti <hi rend="bold">pubbantakappikā.</hi> yasmā pana tesaṃ <hi rend="bold">pubbantaṃ</hi> purimasiddhehi taṇhādiṭṭhikappehi <hi rend="bold">kappetvā</hi> āsevanabalavatāya, vicitravuttitāya ca <hi rend="bold">vikappetvā</hi> aparabhāgasiddhehi abhinivesabhūtehi taṇhādiṭṭhigāhehi <hi rend="bold">gaṇhanti</hi> abhinivisanti parāmasanti, tasmā vuttaṃ <hi rend="bold">‘‘pubbantaṃ kappetvā vikappetvā gaṇhantī’’</hi>ti. purimabhāgapacchimabhāgasiddhānaṃ vā taṇhāupādānānaṃ vasena yathākkamaṃ kappanagahaṇāni veditabbāni. taṇhāpaccayā hi upādānaṃ sambhavati. pahutapasaṃsānindātisayasaṃsagganiccayogādivisayesu idha niccayogavasena vijjamānattho sambhavatīti vuttaṃ <hi rend="bold">‘‘pubbanta kappo vā’’</hi>tiādi vuttañca –</p>

<p rend="gatha1">‘‘pahute ca pasaṃsāyaṃ, nindāyañcātisayane.</p>

<p rend="gathalast">niccayoge ca saṃsagge, hontime mantuādayo’’ti..</p>

<p rend="bodytext"><hi rend="bold">koṭṭhāsesū</hi>ti <pb ed="M" n="1.0391"/> ettha koṭṭhāsādīsūti attho veditabbo ādi-saddalopena, nidassananayena ca vuttattā. padapūraṇasamīpaummaggādīsupi hi <hi rend="bold">anta</hi>-saddo dissati. tathā hi ‘‘iṅgha tāva suttante vā gāthāyo vā abhidhammaṃ vā pariyāpuṇassu (pāci॰ 442), suttante okāsaṃ kārāpetvā’’tiādīsu (pāci॰ 1221) ca padapūraṇe anta-saddo vattati, ‘‘gāmantasenāsana’’ntiādīsu (visuddhi॰ 1.31) samīpe, ‘‘kāmasukhallikānuyogo eko anto, atthīti kho kaccāna ayameko anto’’tiādīsu (saṃ॰ ni॰ 1.258; saṃ॰ ni॰ 2.110) ca ummaggeti.</p>

<p rend="bodytext"><hi rend="bold">antapūro</hi>ti mahāantaantaguṇehi pūro. ‘‘sā haritantaṃ vā panthantaṃ vā’’ti (ma॰ ni॰ 1.304) majjhimanikāye mahāhatthipadopamasuttantapāḷi. tattha <hi rend="bold">sā</hi>ti tejodhātu. <hi rend="bold">haritanta</hi>nti haritatiṇarukkhamariyādaṃ<pb ed="V" n="1.0344"/>. <hi rend="bold">panthanta</hi>nti maggamariyādaṃ. āgamma anāhārā nibbāyatīti seso. ‘‘antamidaṃ bhikkhave, jīvikānaṃ yadidaṃ piṇḍolya’’nti (saṃ॰ ni॰ 3.80; itivu॰ 91) piṇḍiyālopasuttantapāḷi. tattha piṇḍaṃ ulati gavesatīti <hi rend="bold">piṇḍolo,</hi> piṇḍācāriko, tassa bhāvo <hi rend="bold">piṇḍolyaṃ,</hi> piṇḍacaraṇena jīvikatāti attho. <hi rend="bold">esevā</hi>ti sabbapaccayasaṅkhayabhūto nibbānadhammo eva, tenāha <hi rend="bold">‘‘sabba…pe॰… vuccatī’’</hi>ti. etena sabbapaccayasaṅkhayanato asaṅkhataṃ nibbānaṃ saṅkhatabhūtassa vaṭṭadukkhassa parabhāgaṃ pariyosānabhūtaṃ, tasmā ettha parabhāgova attho yuttoti dasseti. <hi rend="bold">sakkāyo</hi>ti sakkāyagāho.</p>

<p rend="bodytext"><hi rend="bold">kappo</hi>ti leso. <hi rend="bold">kappakatenā</hi>ti tiṇṇaṃ dubbaṇṇakaraṇānaṃ aññataradubbaṇṇakatena. <hi rend="bold">ādi</hi>-saddena cettha kappa-saddo mahākappasamantabhāvakilesakāmavitakkakālapaññattisadisabhāvādīsupi vattatīti dasseti. tathā hesa ‘‘cattārimāni bhikkhave, kappassa asaṅkhyeyyānī’’tiādīsu (a॰ ni॰ 4.156) mahākappe vattati, ‘‘kevalakappaṃ veḷuvanaṃ obhāsetvā’’tiādīsu (saṃ॰ ni॰ 1.94) samantabhāve, ‘‘saṅkappo kāmo rāgo kāmo saṅkapparāgo kāmo’’tiādīsu (mahāni॰ 1; cūḷani॰ 8) kilesakāme, ‘‘takko vitakko saṅkappo’’tiādīsu vitakke, ‘‘yena sudaṃ niccakappaṃ viharāmī’’tiādīsu (ma॰ ni॰ 1.387) kāle<pb ed="M" n="1.0392"/>, ‘‘iccāyasmā kappo’’tiādīsu (su॰ ni॰ 1018) paññattiyaṃ, ‘‘satthukappena vata kira bho sāvakena saddhiṃ mantayamānā na jānimhā’’tiādīsu (ma॰ ni॰ 1.260) sadisabhāveti.</p>

<p rend="bodytext">taṇhādiṭṭhīsu pavattiṃ <hi rend="bold">mahāniddesapāḷiyā</hi> (mahāni॰ 28) sādhento <hi rend="bold">‘‘vuttampi ceta’’</hi>ntiādimāha. tattha <hi rend="bold">uddānato</hi>ti saṅkhepato. <hi rend="bold">‘‘tasmā’’</hi>tiādi yathāvuttāya atthavaṇṇanāya guṇavacanaṃ. <hi rend="bold">taṇhādiṭṭhivasenā</hi>ti upanissayasahajātabhūtāya abhinandanasaṅkhātāya taṇhāya ceva sassatādiākārena abhinivisantassa micchāgāhassa ca vasena. pubbe nivutthadhammavisayāya kappanāya idha adhippetattā atītakālavācakoyeva pubba-saddo, na pana ‘‘manopubbaṅgamā dhammā’’tiādīsu viya padhānādivācako, rūpādikhandhavinimuttassa kappanavatthuno abhāvā anta-saddo ca koṭṭhāsavācako, na pana abbhantarādivācakoti dassetuṃ <hi rend="bold">‘‘atītaṃ khandhakoṭṭhāsa’’</hi>nti vuttaṃ. <hi rend="bold">kappetvā</hi>ti ca tasmiṃ pubbante taṇhāyanābhinivesanānaṃ samatthanaṃ pariniṭṭhāpanamāha. <hi rend="bold">ṭhitā</hi>ti tassā laddhiyā avijahanaṃ, pubbantameva anugatā diṭṭhi tesamatthīti yojanā. atthitā, anugatatā ca nāma punappunaṃ pavattiyāti dasseti <hi rend="bold">‘‘punappunaṃ uppajjanavasenā’’</hi>ti iminā. <hi rend="bold">‘‘te eva’’</hi>ntiādinā <hi rend="bold">‘‘pubbantaṃ ārabbhā’’</hi>tiādipāḷiyā atthaṃ saṃvaṇṇeti. tattha <hi rend="bold">ārabbhā</hi>ti ālambitvā. visayo hi tassā diṭṭhiyā pubbanto. visayabhāvato hesa tassā āgamanaṭṭhānaṃ<pb ed="V" n="1.0345"/>, ārammaṇapaccayo cāti vuttaṃ <hi rend="bold">‘‘āgamma paṭiccā’’</hi>ti. tadetaṃ aññesaṃ patiṭṭhāpanadassananti āha <hi rend="bold">‘‘aññampi janaṃ diṭṭhigatitaṃ karontā’’</hi>ti.</p>

<p rend="bodytext"><hi rend="bold">adhivacanapathānī</hi>ti [adhivacanapaadāni (aṭṭhakathāyaṃ)] ruḷhimattena paññattipathāni. dāsādīsu hi sirivaḍḍhakādisaddā viya vacanamattameva adhikāraṃ katvā pavattiyā tathā paṇṇattiyeva <hi rend="bold">adhivacanaṃ,</hi> sā ca vohārassa pathoti. atha vā <hi rend="bold">adhi</hi>-saddo uparibhāge, vuccatīti <hi rend="bold">vacanaṃ.</hi> adhi uparibhāge vacanaṃ <hi rend="bold">adhivacanaṃ.</hi> upādāniyabhūtānaṃ rūpādīnaṃ [upādābhūtarūpādīnaṃ (dī॰ ni॰ ṭī॰ 1.29)] upari paññāpiyamānā upādāpaññatti, tasmā paññattidīpakapathānīti attho daṭṭhabbo. paññattimattañhetaṃ vuccati, yadidaṃ ‘‘attā, loko’’ti ca, na rūpavedanādayo viya <pb ed="M" n="1.0393"/> paramatthoti. <hi rend="bold">adhimutti</hi>-saddo cettha adhivacana-saddena samānattho ‘‘niruttipatho’’tiādīsu (dha॰ sa॰ 107 dukamātikā) viya uttisaddassa vacanapariyāyattā. <hi rend="bold">‘‘bhūtaṃ attha’’</hi>ntiādinā pana bhūtasabhāvato atirekaṃ. tamatidhāvitvā vā muccantīti <hi rend="bold">adhimuttiyo,</hi> tāsaṃ pathāni taddīpakattāti atthaṃ dasseti, adhikaṃ vā sassatādikaṃ muccantīti <hi rend="bold">adhimuttiyo.</hi> adhikañhi sassatādiṃ, pakatiādiṃ, dabbādiṃ, jīvādiṃ, kāyādiñca abhūtaṃ atthaṃ sabhāvadhammesu ajjhāropetvā diṭṭhiyo pavattanti.</p>

<p rend="bodytext" n="30"><hi rend="paranum">30</hi><hi rend="dot">.</hi> <hi rend="bold">abhivadantī</hi>ti ‘‘idameva saccaṃ, moghamañña’’nti abhinivisitvā vadanti. ‘‘ayameva dhammo, nāyaṃ dhammo’’tiādinā abhibhavitvāpi vadanti. abhivadanakiriyāya ajjāpi avicchedabhāvadassanatthaṃ vattamānavacanaṃ katanti ayamettha pāḷivaṇṇanā. kathetukamyatāya hetubhūtāya pucchitvāti sambandho. micchā passatīti <hi rend="bold">diṭṭhi,</hi> diṭṭhi eva <hi rend="bold">diṭṭhigataṃ</hi> ‘‘muttagataṃ, (a॰ ni॰ 9.11) saṅkhāragata’’ntiādīsu (mahāni॰ 41) viya gata-saddassa tabbhāvavuttito, gantabbābhāvato vā diṭṭhiyā gatamattanti <hi rend="bold">diṭṭhigataṃ.</hi> diṭṭhiyā gahaṇamattameva, natthaññaṃ avagantabbanti attho, diṭṭhipakāro vā <hi rend="bold">diṭṭhigataṃ.</hi> lokiyā hi vidhayuttagatapakārasadde samānatthe icchanti. ekasmiṃyeva khandhe ‘‘attā’’ti ca ‘‘loko’’ti ca gahaṇavisesaṃ upādāya paññāpanaṃ hotīti āha <hi rend="bold">‘‘rūpādīsu aññataraṃ attāti ca lokoti ca gahetvā’’</hi>ti. <hi rend="bold">amaraṃ niccaṃ dhuva</hi>nti sassatavevacanāni, maraṇābhāvena vā <hi rend="bold">amaraṃ.</hi> uppādābhāvena sabbadāpi atthitāya <hi rend="bold">niccaṃ.</hi> thiraṭṭhena vikārābhāvena <hi rend="bold">dhuvaṃ.</hi> <hi rend="bold">‘‘yathāhā’’</hi>tiādinā mahāniddesa paṭisambhidāmaggapāḷīhi yathāvuttamatthaṃ vibhāveti. tattha ‘‘rūpaṃ gahetvā’’ti pāṭhasesena sambandho. ayaṃ panattho – ‘‘rūpaṃ attato samanupassati. vedanaṃ, saññaṃ, saṅkhāre, viññāṇaṃ attato samanupassatī’’ti imissā pañcavidhāya sakkāyadiṭṭhiyā vasena vutto, ‘‘rūpavantaṃ attāna’’ntiādikāya pana pañcadasavidhāyapi <pb ed="V" n="1.0346"/> tadavasesāya sakkāyadiṭṭhiyā vasena cattāro khandhe ‘‘attā’’ti gahetvā tadañño ‘‘loko’’ti paññapentīti ayampi attho labbhateva. tathā ekaṃ khandhaṃ ‘‘attā’’ti gahetvā añño attano upabhogabhūto ‘‘loko’’ti ca. sasantatipatite khandhe ‘‘attā’’ti gahetvā tadañño parasantatipatito ‘‘loko’’ti ca paññapetīti evampettha attho daṭṭhabbo. etthāha <pb ed="M" n="1.0394"/> – ‘‘sassato vādo etesa’’nti kasmā heṭṭhā vuttaṃ, nanu tesaṃ attā ca loko ca sassatoti adhippeto, na vādoti? saccametaṃ, sassatasahacaritatāya pana vādopi sassatoti vutto yathā ‘‘kuntā pacarantī’’ti, sassato iti vādo etesanti vā tattha iti-saddalopo daṭṭhabbo. sassataṃ vadanti ‘‘idameva saccaṃ, moghamañña’’nti abhinivissa voharantīti <hi rend="bold">sassatavādā</hi> tipi yujjati.</p>

<p rend="bodytext" n="31"><hi rend="paranum">31</hi><hi rend="dot">.</hi> <hi rend="bold">ātāpanabhāvenā</hi>ti vibādhanassa bhāvena, vibādhanaṭṭhena vā. pahānañcettha vibādhanaṃ. <hi rend="bold">padahanavasenā</hi>ti samādahanavasena. <hi rend="bold">samādahanaṃ</hi> pana kosajjapakkhe patitumadatvā cittassa ussāhanaṃ. yathā samādhi visesabhāgiyataṃ pāpuṇāti, evaṃ vīriyassa bahulīkaraṇaṃ <hi rend="bold">anuyogo.</hi> iti padattayena vīriyameva vuttanti āha <hi rend="bold">‘‘evaṃ tippabhedaṃ vīriya’’</hi>nti. yathākkamañhiha tīhi padehi upacārappanācittaparidamanavīriyāni dasseti. na pamajjati etenāti <hi rend="bold">appamādo,</hi> satiyā avippavāso. so pana satipaṭṭhānā cattāro khandhā eva. sammā upāyena manasi karoti kammaṭṭhānametenāti <hi rend="bold">sammāmanasikāro,</hi> so pana ñāṇameva, na ārammaṇavīthijavanapaṭipādakā, tenāha <hi rend="bold">‘‘atthato ñāṇa’’</hi>nti. <hi rend="bold">pathamanasikāro</hi>ti kāraṇamanasikāro. tadevatthaṃ samattheti <hi rend="bold">‘‘yasmiñhī’’</hi>tiādinā. tattha <hi rend="bold">yasmiṃ manasikāre</hi>ti kammaṭṭhānamanasikaraṇūpāyabhūte ñāṇasaṅkhāte manasikāre. <hi rend="bold">‘‘imasmiṃ ṭhāne’’</hi>ti iminā saddantarasampayogādinā viya pakaraṇavasenāpi saddo visesavisayoti dīpeti. <hi rend="bold">vīriyañcā</hi>ti yathāvuttehi tīhi padehi vuttaṃ tippabhedaṃ vīriyañca. <hi rend="bold">etthā</hi>ti ‘‘ātappa…pe॰… manasikāramanvāyā’’ti imasmiṃ pāṭhe, sīlavisuddhiyā saddhiṃ catunnaṃ rūpāvacarajjhānānaṃ adhigamanapaṭipadā idha vattabbā, sā pana <hi rend="bold">visuddhimagge</hi> (visuddhi॰ 2.401) vitthārato vuttāti āha <hi rend="bold">‘‘saṅkhepattho’’</hi>ti. <hi rend="bold">tathājātika</hi>nti tathāsabhāvaṃ, etena cuddasavidhehi cittaparidamanehi rūpāvacaracatutthajjhānassa paguṇatāpādanena damitataṃ dasseti. cetaso samādhi <hi rend="bold">cetosamādhi,</hi> so pana aṭṭhaṅgasamannāgatarūpāvacaracatutthajjhānasseva samādhi. <hi rend="bold">yathā</hi>-saddo <hi rend="bold">‘‘yenā’’</hi>ti atthe nipātoti āha <hi rend="bold">‘‘yena samādhinā’’</hi>ti.</p>

<p rend="bodytext">vijambhanabhūtehi <pb ed="M" n="1.0395"/> lokiyābhiññāsaṅkhātehi jhānānubhāvehi sampannoti <hi rend="bold">jhānānubhāvasampanno. so</hi> <pb ed="V" n="1.0347"/> <hi rend="bold">diṭṭhigatiko evaṃ vadatī</hi>ti vattamānavacanaṃ, tathāvadanassa avicchedabhāvena sabbakālikatādassanatthanti veditabbaṃ. aniyamite hi kālavisese vippakatakālavacananti. vanati yācati puttanti <hi rend="bold">vañjhā jha</hi>-paccayaṃ, na-kārassa ca niggahitaṃ katvā, vadhati puttaṃ, phalaṃ vā hanatītipi <hi rend="bold">vañjhā</hi> sapaccayaghya-kārassa jha-kāraṃ, niggahitāgamañca katvā. sā viya kassaci phalassa ajanenāti <hi rend="bold">vañjho,</hi> tenāha <hi rend="bold">‘‘vañjhapasū’’</hi>tiādi. evaṃ padatthavatā iminā kīdisaṃ sāmatthiyatthaṃ dassetīti antolīnacodanaṃ pariharituṃ <hi rend="bold">‘‘etenā’’</hi>tiādimāha. jhānalābhissa visesena jhānadhammā āpāthamāgacchanti, tammukhena pana sesadhammāpīti imamatthaṃ sandhāya <hi rend="bold">‘‘jhānādīna’’</hi>nti vuttaṃ. <hi rend="bold">rūpādijanakabhāva</hi>nti rūpādīnaṃ janakasāmatthiyaṃ. <hi rend="bold">paṭikkhipatī</hi>ti ‘‘nayime kiñci janentī’’ti paṭikkhipati. kasmāti ce? sati hi janakabhāve rūpādidhammānaṃ viya, sukhādidhammānaṃ viya ca paccayāyattavuttitāya uppādavantatā viññāyati, uppāde ca sati avassaṃbhāvī nirodhoti anavakāsāva niccatā siyā, tasmā taṃ paṭikkhipatīti.</p>

<p rend="bodytext"><hi rend="bold">ṭhito</hi>ti niccalaṃ patiṭṭhito, <hi rend="bold">kūṭaṭṭha</hi>-saddoyeva vā loke accantaṃ nicce niruḷho daṭṭhabbo. tiṭṭhatīti <hi rend="bold">ṭhāyī,</hi> esikā ca sā ṭhāyī cāti <hi rend="bold">esikaṭṭhāyī,</hi> visesanaparanipāto cesa, tasmā gambhīranemo niccalaṭṭhitiko indakhīlo viyāti attho, tenāha <hi rend="bold">‘‘yathā’’</hi>tiādi. ‘‘kūṭaṭṭho’’ti iminā cettha aniccatābhāvamāha. ‘‘esikaṭṭhāyī ṭhito’’ti iminā pana yathā esikā vātappahārādīhi na calati, evaṃ na kenaci vikāramāpajjatīti vikārābhāvaṃ, vikāropi atthato vināsoyevāti vuttaṃ <hi rend="bold">‘‘ubhayenāpi lokassa vināsābhāvaṃ dassetī’’</hi>ti.</p>

<p rend="bodytext">evamaṭṭhakathāvādaṃ dassetvā idāni kecivādaṃ dassetuṃ <hi rend="bold">‘‘keci panā’’</hi>tiādi vuttaṃ. <hi rend="bold">muñjato</hi>ti [muñje (aṭṭhakathāyaṃ)] muñjatiṇato. <hi rend="bold">īsikā</hi>ti kaḷīro. <hi rend="bold">yadidaṃ</hi> attasaṅkhātaṃ dhammajātaṃ <hi rend="bold">jāyatīti vuccati,</hi> taṃ sattirūpavasena pubbe <hi rend="bold">vijjamānameva</hi> byattirūpavasena <hi rend="bold">nikkhamati,</hi> abhibyattiṃ gacchatīti attho. ‘‘vijjamānamevā’’ti hi etena kāraṇe phalassa atthibhāvadassanena byattirūpavasena <pb ed="M" n="1.0396"/> abhibyattivādaṃ dasseti. sāligabbhe saṃvijjamānaṃ sālisīsaṃ viya hi sattirūpaṃ, tadabhinikkhantaṃ viya byattirūpanti. kathaṃ pana sattirūpavasena vijjamānoyeva pubbe anabhibyatto byattirūpavasena abhibyattiṃ gacchatīti? yathā andhakārena paṭicchanno ghaṭo ālokena abhibyattiṃ gacchati, evamayampīti.</p>

<p rend="bodytext">idamettha vicāretabbaṃ – kiṃ karonto āloko ghaṭaṃ pakāsetīti vuccati, yadi ghaṭavisayaṃ <pb ed="V" n="1.0348"/> buddhiṃ karonto pakāseti, anuppannāya eva buddhiyā uppattidīpanato abhibyattivādo hāyati. atha ghaṭavisayāya buddhiyā āvaraṇabhūtaṃ andhakāraṃ vidhamanto pakāseti, evampi abhibyattivādo hāyateva. sati hi ghaṭavisayāya buddhiyā kathaṃ andhakāro tassā āvaraṇaṃ hotīti. yathā ca ghaṭassa abhibyatti na yujjati, evaṃ diṭṭhigatikaparikappitassa attanopi abhibyatti na yujjatiyeva. tatthāpi hi yadi indriyavisayādisannipātena anuppannā eva buddhi uppannā, uppattivacaneneva abhibyattivādo hāyati abhibyattimattamatikkamma anuppannāya eva buddhiyā uppattidīpanato. tathā sassatavādopi teneva kāraṇena. atha buddhippavattiyā āvaraṇabhūtassa andhakāraṭṭhāniyassa mohassa vidhamanena buddhi uppannā. evampi sati atthavisayāya buddhiyā kathaṃ moho tassā āvaraṇaṃ hotīti, hāyateva abhibyattivādo, kiñca bhiyyo – bhedasabbhāvatopi abhibyattivādo hāyati. na hi abhibyañjanakānaṃ candimasūriyamaṇipadīpādīnaṃ bhedena abhibyañjitabbānaṃ ghaṭādīnaṃ bhedo hoti, hoti ca visayabhedena buddhibhedo yathāvisayaṃ buddhiyā sambhavatoti bhiyyopi abhibyatti na yujjatiyeva, na cettha vijjamānatābhibyattivasena vuttikappanā yuttā vijjamānatābhibyattikiriyāsaṅkhātāya vuttiyā vuttimato ca anaññathānujānanato. anaññāyeva hi tathā vuttisaṅkhātā kiriyā tabbantavatthuto, yathā phassādīhi phusanādibhāvo, tasmā vuttimato anaññāya eva vijjamānatābhibyattisaṅkhātāya vuttiyā parikappito kesañci abhibyattivādo na yutto evāti. ye pana ‘‘īsikaṭṭhāyī ṭhito’’ti paṭhitvā yathāvuttamatthamicchanti, te tadidaṃ kāraṇabhāvena gahetvā ‘‘te ca sattā sandhāvanti saṃsaranti cavanti upapajjantī’’ti padehi atthasambandhampi karonti, na aṭṭhakathāyamiva asambandhanti dassento <hi rend="bold">‘‘yasmā cā’’</hi>tiādimāha. <hi rend="bold">te ca sattā sandhāvantī</hi>ti ettha ye <pb ed="M" n="1.0397"/> idha manussabhāvena avaṭṭhitā, teyeva devabhāvādiupagamanena ito aññattha gacchantīti attho. aññathā katassa kammassa vināso, akatassa ca abbhāgamo āpajjeyyāti adhippāyo.</p>

<p rend="bodytext"><hi rend="bold">aparāpara</hi>nti aparasmā bhavā aparaṃ bhavaṃ, aparamaparaṃ vā, punappunanti attho. <hi rend="bold">‘‘cavantī’’</hi>ti padamulliṅgetvā <hi rend="bold">‘‘evaṃ saṅkhyaṃ gacchantī’’</hi>ti atthaṃ vivarati, attano tathāgahitassa niccasabhāvattā na cutūpapattiyo. sabbabyāpitāya nāpi sandhāvanasaṃsaraṇāni, dhammānaṃyeva pana pavattivisesena evaṃ saṅkhyaṃ gacchanti evaṃ voharīyantīti adhippāyo. etena ‘‘avaṭṭhitasabhāvassa attano, dhammino ca dhammamattaṃ uppajjati ceva vinassati cā’’ti imaṃ vipariṇāmavādaṃ dasseti. yaṃ panettha vattabbaṃ, taṃ imissaṃ sassatavādavicāraṇāyameva ‘‘evaṃgatikā’’ti <pb ed="V" n="1.0349"/> padatthavibhāvane vakkhāma. idāni aṭṭhakathāyaṃ vuttaṃ asambandhamattaṃ dassetuṃ <hi rend="bold">‘‘aṭṭhakathāyaṃ panā’’</hi>tiādi vuttaṃ. <hi rend="bold">sandhāvantītiādinā vacanena attano vādaṃ bhindati</hi> vināseti sandhāvanādivacanasiddhāya aniccatāya pubbe attanā paṭiññātassa sassatavādassa viruddhabhāvatoti attho. <hi rend="bold">‘‘diṭṭhigatikassā’’</hi>tiādi tadatthasamatthanaṃ. <hi rend="bold">na nibaddha</hi>nti na thiraṃ. ‘‘sandhāvantī’’tiādivacanaṃ, sassatavādañca sandhāya <hi rend="bold">‘‘sundarampi asundarampi hotiyevā’’ti vuttaṃ.</hi> sabbadā saranti pavattantīti <hi rend="bold">sassatiyo</hi> ra-kārassa sa-kāraṃ, dvibhāvañca katvā, pathavīsinerucandimasūriyā, sassatīhi samaṃ sadisaṃ tathā, bhāvanapuṃsakavacanañcetaṃ. ‘‘attā ca loko cā’’ti hi kattuadhikāro. <hi rend="bold">sassatisama</hi>nti vā liṅgabyattayena kattuniddeso. sassatisamo attā ca loko ca atthi evāti attho, <hi rend="bold">iti</hi>-saddo cettha padapūraṇamattaṃ. eva-saddassa hi e-kāre pare iti-sadde i-kārassa va-kāramicchanti saddavidū. <hi rend="bold">sassatisama</hi>nti sassataṃ thāvaraṃ niccakālantipi attho, sassatisama-saddassa sassatapadena samānatthataṃ sandhāya <hi rend="bold">ṭīkāyaṃ</hi> (dī॰ ni॰ ṭī॰ 1.31) vutto.</p>

<p rend="bodytext"><hi rend="bold">hetuṃ dassento</hi>ti yesaṃ ‘‘sassato’’ti attānañca lokañca paññapeti, tesaṃ hetuṃ dassento ayaṃ diṭṭhigatiko āhāti sambandho. na hi attano diṭṭhiyā paccakkhakatamatthaṃ attanoyeva sādheti, attano pana paccakkhakatena atthena attano appaccakkhabhūtampi atthaṃ sādheti, attanā ca yathānicchitaṃ atthaṃ parepi viññāpeti, na anicchitaṃ<pb ed="M" n="1.0398"/>, idaṃ pana hetudassanaṃ etesu anekesu jātisatasahassesu ekovāyaṃ me attā ca loko ca anussaraṇasambhavato. yo hi yamatthaṃ anubhavati, so eva taṃ anussarati, na añño. na hi aññena anubhūtamatthaṃ añño anussarituṃ sakkoti yathā taṃ buddharakkhitena anubhūtaṃ dhammarakkhito. yathā cetāsu, evaṃ ito purimatarāsupi jātīsu, tasmā ‘‘sassato me attā ca loko ca, yathā ca me, evaṃ aññesampi sattānaṃ sassato attā ca loko cā’’ti sassatavasena diṭṭhigahaṇaṃ pakkhandanto diṭṭhigatiko parepi tattha patiṭṭhapeti. pāḷiyaṃ pana ‘‘anekavihitāni adhimuttipathāni abhivadanti, so evamāhā’’ti vacanato parānugāhāpanavasena idha hetudassanaṃ adhippetanti viññāyati. <hi rend="bold">eta</hi>nti attano ca lokassa ca sassatabhāvaṃ. <hi rend="bold">‘‘na kevala’’</hi>ntiādi atthato āpannadassanaṃ. <hi rend="bold">ṭhāna</hi>-saddo kāraṇe, tañca kho idha pubbenivāsānussatiyevāti āha <hi rend="bold">‘‘ida’’</hi>ntiādi. kāraṇañca nāmetaṃ tividhaṃ sampāpakaṃ nibbattakaṃ ñāpakanti. tattha ariyamaggo nibbānassa sampāpakakāraṇaṃ, bījaṃ aṅkurassa nibbattakakāraṇaṃ, paccayuppannatādayo aniccatādīnaṃ ñāpakakāraṇaṃ, idhāpi ñāpakakāraṇameva adhippetaṃ. ñāpako hi attho ñāpetabbatthavisayassa ñāṇassa hetubhāvato kāraṇaṃ. tadāyattavuttitāya <pb ed="V" n="1.0350"/> taṃ ñāṇaṃ tiṭṭhati etthāti <hi rend="bold">ṭhānaṃ,</hi> vasati taṃ ñāṇamettha tiṭṭhatīti <hi rend="bold">‘‘vatthū’’</hi>ti ca vuccati. tathā hi bhagavatā vatthu-saddena uddisitvāpi ṭhāna-saddena niddiṭṭhanti.</p>

<p rend="bodytext" n="32-33"><hi rend="paranum">32-33</hi><hi rend="dot">.</hi> dutiyatatiyavārānaṃ paṭhamavārato viseso natthi ṭhapetvā kālabhedanti āha <hi rend="bold">‘‘upari vāradvayepi eseva nayo’’</hi>ti. tadetaṃ kālabhedaṃ yathāpāḷiṃ dassetuṃ <hi rend="bold">‘‘kevalañhī’’</hi>tiādi vuttaṃ. itarena dutiyatatiyavārā yāva dasasaṃvaṭṭavivaṭṭakappā, yāva cattālīsasaṃvaṭṭavivaṭṭakappā ca anussaraṇavasena vuttāti adhippāyo. yadevaṃ kasmā sassatavādo catudhā vibhatto, nanu tidhā kālabhedamakatvā adhiccasamuppattikavādo viya duvidheneva vibhajitabbo siyāti codanaṃ sodhetuṃ <hi rend="bold">‘‘mandapañño hī’’</hi>tiādimāha. mandapaññādīnaṃ tiṇṇaṃ pubbenivāsānussatiñāṇalābhīnaṃ vasena tidhā kālabhedaṃ katvā takkanena saha catudhā vibhattoti adhippāyo. nanu ca anussavādivasena takkikānaṃ viya mandapaññādīnampi visesalābhīnaṃ hīnādivasena anekabhedasambhavato <pb ed="M" n="1.0399"/> bahudhā bhedo siyā, atha kasmā sabbepi visesalābhino tayo eva rāsī katvā vuttāti? ukkaṭṭhaparicchedena dassetukāmattā. tīsu hi rāsīsu ye hīnamajjhimapaññā, te vuttaparicchedato ūnakameva anussaranti. ye pana ukkaṭṭhapaññā, te vuttaparicchedaṃ atikkamitvā nānussarantīti tattha tattha ukkaṭṭhaparicchedena dassetukāmato anekajātisatasahassadasacattārīsasaṃvaṭṭavivaṭṭānussaraṇavasena tayo eva rāsī katvā vuttāti. <hi rend="bold">na tato uddha</hi>nti yathāvuttakālattayato, cattārīsasaṃvaṭṭavivaṭṭakappato vā uddhaṃ nānussarati, kasmā? dubbalapaññattā. tesañhi nāmarūpaparicchedavirahato dubbalā paññā hotīti aṭṭhakathāsu vuttaṃ.</p>

<p rend="bodytext" n="34"><hi rend="paranum">34</hi><hi rend="dot">.</hi> tappakatiyattopi kattutthoyevāti āha <hi rend="bold">‘‘takkayatī’’</hi>ti. tappakatiyattattā eva hi dutiyanayopi upapanno hoti. tattha <hi rend="bold">takkayatī</hi>ti ūhayati, sassatādiākārena tasmiṃ tasmiṃ ārammaṇe cittaṃ abhiniropayatīti attho. <hi rend="bold">takko</hi>ti ākoṭanalakkhaṇo, vinicchayalakkhaṇo vā diṭṭhiṭṭhānabhūto vitakko. tena tena pariyāyena takkanaṃ sandhāya <hi rend="bold">‘‘takketvā vitakketvā’’</hi>ti vuttaṃ <hi rend="bold">vīmaṃsāya samannāgato</hi>ti atthavacanamattaṃ. nibbacanaṃ pana takkipade viya dvidhā vattabbaṃ. <hi rend="bold">vīmaṃsā</hi> nāma vicāraṇā, sā ca duvidhā paññā ceva paññāpatirūpikā ca. idha pana paññāpatirūpikāva, sā catthato lobhasahagatacittuppādo, micchābhinivesasaṅkhāto vā ayonisomanasikāro. pubbabhāge vā micchādassanabhūtaṃ diṭṭhivipphanditaṃ, tadetamatthattayaṃ dassetuṃ <hi rend="bold">‘‘tulanā ruccanā khamanā’’</hi>ti vuttaṃ. <hi rend="bold">‘‘tulayitvā’’</hi>tiādīsupi yathākkamaṃ ‘‘lobhasahagatacittuppādenā’’tiādinā yojetabbaṃ. samantato, punappunaṃ vā āhananaṃ <hi rend="bold">pariyāhataṃ,</hi> taṃ <pb ed="V" n="1.0351"/> pana vitakkassa ārammaṇaṃ ūhanameva, bhāvanapuṃsakañcetaṃ padanti dasseti <hi rend="bold">‘‘tena tena pariyāyena takketvā’’</hi>ti iminā. <hi rend="bold">pariyāyenā</hi>ti ca kāraṇenāti attho. <hi rend="bold">vuttappakārāyā</hi>ti tidhā vuttappabhedāya. <hi rend="bold">anuvicarita</hi>nti anupavattitaṃ, vīmaṃsānugatena vā vicārena anumajjitaṃ. tadanugatadhammakiccampi hi padhānadhamme āropetvā tathā vuccati. paṭibhāti dissatīti <hi rend="bold">paṭibhānaṃ,</hi> yathāsamāhitākāravisesavibhāvako diṭṭhigatasampayuttacittuppādo, tato jātanti <hi rend="bold">paṭibhānaṃ,</hi> tathā paññāyanaṃ, sayaṃ attano paṭibhānaṃ <hi rend="bold">sayaṃpaṭibhānaṃ</hi><pb ed="M" n="1.0400"/>, tenevāha <hi rend="bold">‘‘attano paṭibhānamattasañjāta’’</hi>nti. <hi rend="bold">matta</hi>-saddena cettha visesādhigamādayo nivatteti. anāmaṭṭhakālavacane vattamānavaseneva atthaniddeso upapannoti āha <hi rend="bold">‘‘evaṃ vadatī’’</hi>ti.</p>

<p rend="bodytext">pāḷiyaṃ ‘‘takkī hoti vīmaṃsī’’ti sāmaññaniddesena, ekasesena vā vuttaṃ takkībhedaṃ vibhajanto <hi rend="bold">‘‘tattha catubbidho’’</hi>tiādimāha. parehi puna savanaṃ <hi rend="bold">anussuti,</hi> sā yassāyaṃ <hi rend="bold">anussutiko.</hi> purimaṃ anubhūtapubbaṃ jātiṃ saratīti <hi rend="bold">jātissaro.</hi> labbhateti <hi rend="bold">lābho,</hi> yaṃ kiñci attanā paṭiladdhaṃ rūpādi, sukhādi ca, na pana jhānādiviseso, tenevāha pāḷiyaṃ ‘‘so takkapariyāhataṃ vīmaṃsānuvicaritaṃ sayaṃpaṭibhānaṃ evamāhā’’ti. aṭṭhakathāyampi vuttaṃ ‘‘attano paṭibhānamattasañjāta’’nti. <hi rend="bold">ācariyadhammapālattheropi</hi> vadati ‘‘matta-saddena visesādhigamādayo nivattetī’’ti (dī॰ ni॰ ṭī॰ 1.34) so etassāti <hi rend="bold">lābhī.</hi> suddhena purimehi asammissena, suddhaṃ vā takkanaṃ <hi rend="bold">suddhatakko,</hi> so yassāyaṃ <hi rend="bold">suddhatakkiko. tena hī</hi>ti uyyojanatthe nipāto, tena tathā vessantararaññova bhagavati samāneti diṭṭhiggāhaṃ uyyojeti. <hi rend="bold">lābhitāyā</hi>ti rūpādisukhādilābhībhāvato. <hi rend="bold">‘‘anāgatepi evaṃ bhavissatī’’</hi>ti idaṃ lābhītakkino evampi sambhavatīti sambhavadassanavasena idhādhippetaṃ takkanaṃ sandhāya vuttaṃ. anāgataṃsatakkaneneva hi sassataggāhī bhavati. <hi rend="bold">‘‘atītepi evaṃ ahosī’’</hi>ti idaṃ pana anāgataṃsatakkanassa upanissayanidassanamattaṃ. so hi ‘‘yathā me idāni attā sukhī hoti, evaṃ atītepīti paṭhamaṃ atītaṃsānutakkanaṃ upanissāya anāgatepi evaṃ bhavissatī’’ti takkayanto diṭṭhiṃ gaṇhāti. <hi rend="bold">‘‘evaṃ sati idaṃ hotī’’</hi>ti iminā aniccesu bhāvesu añño karoti, añño paṭisaṃvedetīti doso āpajjati, tathā ca sati katassa vināso akatassa ca ajjhāgamo siyā. niccesu pana bhāvesu añño karoti, añño paṭisaṃvedetīti doso nāpajjati. evañca sati katassa avināso, akatassa ca anajjhāgamo siyāti takkikassa yuttigavesanākāraṃ dasseti.</p>

<p rend="bodytext"><hi rend="bold">takkamattenevā</hi>ti suddhatakkaneneva. <hi rend="bold">matta</hi>-saddena hi āgamādīnaṃ, anussavādīnañca abhāvaṃ <pb ed="V" n="1.0352"/> dasseti. ‘‘nanu ca visesalābhinopi sassatavādino <pb ed="M" n="1.0401"/> visesādhigamahetu anekesu jātisatasahassesu, dasasu saṃvaṭṭavivaṭṭesu, cattālīsāya ca saṃvaṭṭavivaṭṭesu yathānubhūtaṃ attano santānaṃ, tappaṭibaddhañca dhammajātaṃ ‘‘attā, loko’’ti ca anussaritvā tato purimatarāsupi jātīsu tathābhūtassa atthitānuvitakkanamukhena anāgatepi evaṃ bhavissatīti attano bhavissamānānutakkanaṃ, sabbesampi sattānaṃ tathābhāvānutakkanañca katvā sassatābhinivesino jātā, evañca sati sabbopi sassatavādī anussutikajātissaralābhītakkikā viya attano upaladdhavatthunimittena takkanena pavattavādattā takkīpakkheyeva tiṭṭheyya, tathā ca sati visesabhedarahitattā ekovāyaṃ sassatavādo vavatthito bhaveyya, avassañca vuttappakāraṃ takkanamicchitabbaṃ, aññathā visesalābhī sassatavādī ekaccasassatikapakkhaṃ, adhiccasamuppannikapakkhaṃ vā bhajeyyāti? na kho panetaṃ evaṃ daṭṭhabbaṃ. visesalābhīnañhi khandhasantānassa dīghadīghataraṃ dīghatamakālānussaraṇaṃ sassataggāhassa asādhāraṇakāraṇaṃ. tathā hi ‘‘anekavihitaṃ pubbenivāsaṃ anussarāmi. imināmahaṃ etaṃ jānāmī’’ti anussaraṇameva padhānakāraṇabhāvena dassitaṃ. yaṃ pana tassa ‘‘imināmahaṃ etaṃ jānāmī’’ti pavattaṃ takkanaṃ, na taṃ idha padhānaṃ anussaraṇaṃ paṭicca tassa apadhānabhāvato, padhānakāraṇena ca asādhāraṇena niddeso sāsane, lokepi ca niruḷho yathā ‘‘cakkhuviññāṇaṃ yavaṅkuro’’tiādi.</p>

<p rend="bodytext">evaṃ panāyaṃ desanā padhānakāraṇavibhāvinī, tasmā satipi anussavādivasena, takkikānaṃ hīnādivasena ca mandapaññādīnaṃ visesalābhīnaṃ bahudhā bhede aññatarabhedasaṅgahavasena bhagavatā cattāriṭṭhānāni vibhajitvā vavatthitā sassatavādānaṃ catubbidhatā. na hi, idha sāvasesaṃ dhammaṃ deseti dhammarājāti. yadevaṃ anussutikādīsupi anussavādīnaṃ padhānabhāvo āpajjatīti? na tesaṃ aññāya sacchikiriyāya abhāvena takkapadhānattā, ‘‘padhānakāraṇena ca asādhāraṇena niddeso sāsane, lokepi ca niruḷho’’ti vuttovāyamatthoti. atha vā visesādhigamanimittarahitassa takkanassa sassataggāhe visuṃ kāraṇabhāvadassanatthaṃ visesādhigamo visuṃ sassataggāhakāraṇabhāvena vattabbo, so ca mandamajjhimatikkhapaññāvasena tividhoti tidhā vibhajitvā, sabbatakkino <pb ed="M" n="1.0402"/> ca takkībhāvasāmaññato ekajjhaṃ gahetvā catudhā eva vavatthāpito sassatavādo bhagavatāti.</p>

<p rend="bodytext" n="35"><hi rend="paranum">35</hi><hi rend="dot">.</hi> ‘‘aññatarenā’’ti etassa atthaṃ dassetuṃ <hi rend="bold">‘‘ekenā’’</hi>ti vuttaṃ. aṭṭhānapayuttassa pana <hi rend="bold">vā</hi>-saddassa aniyamatthataṃ sandhāyāha <hi rend="bold">‘‘dvīhi vā tīhi vā’’</hi>ti, tena catūsu vatthūsu yathārahamekaccaṃ ekaccassa paññāpane sahakārīkāraṇanti dasseti. ‘‘bahiddhā’’ti bāhyatthavācako <pb ed="V" n="1.0353"/> kattuniddiṭṭho nipātoti dassetuṃ <hi rend="bold">‘‘bahī’’</hi>tiādi vuttaṃ. etthāha – kiṃ panetāni vatthūni attano abhinivesassa hetu, udāhu paresaṃ patiṭṭhāpanassāti. kiñcettha, yadi tāva attano abhinivesassa hetu, atha kasmā anussaraṇatakkanāniyeva gahitāni, na saññāvipallāsādayo. tathā hi viparītasaññāayonisomanasikāraasappurisūpanissayaasaddhammassavanādīnipi diṭṭhiyā pavattanaṭṭhena diṭṭhiṭṭhānāni. atha pana paresaṃ patiṭṭhāpanassa hetu, anussaraṇahetubhūto adhigamo viya, takkanapariyeṭṭhibhūtā yutti viya ca āgamopi vatthubhāvena vattabbo, ubhayathāpi ca yathāvuttassa avasesakāraṇassa sambhavato ‘‘natthi ito bahiddhā’’ti vacanaṃ na yujjatevāti? no na yujjati, kasmā? abhinivesapakkhe tāva ayaṃ diṭṭhigatiko asappurisūpanissayaasaddhammassavanehi ayoniso ummujjitvā vipallāsasañño rūpādidhammānaṃ khaṇe khaṇe bhijjanasabhāvassa anavabodhato dhammayuttiṃ atidhāvanto ekattanayaṃ micchā gahetvā yathāvuttānussaraṇatakkanehi khandhesu ‘‘sassato attā ca loko cā’’ti (dī॰ ni॰ 31) abhinivesaṃ upanesi, iti āsannakāraṇattā, padhānakāraṇattā ca taggahaṇeneva ca itaresampi gahitattā anussaraṇatakkanāniyeva idha gahitāni. patiṭṭhāpanapakkhe pana āgamopi yuttiyameva ṭhito visesena nirāgamānaṃ bāhirakānaṃ takkaggāhibhāvato, tasmā anussaraṇatakkanāniyeva sassataggāhassa vatthubhāvena gahitāni.</p>

<p rend="bodytext">kiñca bhiyyo – duvidhaṃ paramatthadhammānaṃ lakkhaṇaṃ sabhāvalakkhaṇaṃ, sāmaññalakkhaṇañca. tattha sabhāvalakkhaṇāvabodho paccakkhañāṇaṃ, sāmaññalakkhaṇāvabodho anumānañāṇaṃ. āgamo ca sutamayāya paññāya sādhanato <pb ed="M" n="1.0403"/> anumānañāṇameva āvahati, sutānaṃ pana dhammānaṃ ākāraparivitakkanena nijjhānakkhantiyaṃ ṭhito cintāmayapaññaṃ nibbattetvā anukkamena bhāvanāya paccakkhañāṇaṃ adhigacchatīti evaṃ āgamopi takkanavisayaṃ nātikkamati, tasmā cesa takkaggahaṇena gahitovāti veditabbo. so aṭṭhakathāyaṃ anussutitakkaggahaṇena vibhāvito, evaṃ anussaraṇatakkanehi asaṅgahitassa avasiṭṭhassa kāraṇassa asambhavato yuttamevidaṃ ‘‘natthi ito bahiddhā’’ti vacananti veditabbaṃ. ‘‘anekavihitāni adhimuttipadāni abhivadantī’’ti (dī॰ ni॰ 1.29), ‘‘sassataṃ attānañca lokañca paññapentī’’ti (dī॰ ni॰ 1.30) ca vacanato pana patiṭṭhāpanavatthūniyeva idha desitāni taṃdesanāya eva abhinivesassāpi sijjhanato. anekabhedesu hi desitesu yasmiṃ desite tadaññepi desitā siddhā honti, tameva desetīti daṭṭhabbaṃ. abhinivesapatiṭṭhāpanesu ca abhinivese desitepi patiṭṭhāpanaṃ na sijjhati abhinivesassa patiṭṭhāpane aniyamato. abhinivesinopi hi keci patiṭṭhāpenti<pb ed="V" n="1.0354"/>, keci na patiṭṭhāpenti. patiṭṭhāpane pana desite abhinivesopi sijjhati patiṭṭhāpanassa abhinivese niyamato. yo hi yattha pare patiṭṭhāpeti, sopi tamabhinivisatīti.</p>

<p rend="bodytext" n="36"><hi rend="paranum">36</hi><hi rend="dot">.</hi> <hi rend="bold">tayida</hi>nti ettha <hi rend="bold">ta</hi>-saddena ‘‘sassataṃ attānañca lokañca paññapentī’’ti etassa parāmasananti āha <hi rend="bold">‘‘taṃ idaṃ catubbidhampi diṭṭhigata’’</hi>nti. <hi rend="bold">tato</hi>ti tasmā pakārato jānanattā. paramavajjatāya anekavihitānaṃ anatthānaṃ kāraṇabhāvato diṭṭhiyo eva ṭhānā <hi rend="bold">diṭṭhiṭṭhānā.</hi> yathāha ‘‘micchādiṭṭhiparamāhaṃ bhikkhave, vajjaṃ vadāmī’’ti tadevatthaṃ sandhāya <hi rend="bold">‘‘diṭṭhiyova diṭṭhiṭṭhānā’’</hi>ti vuttaṃ. <hi rend="bold">diṭṭhīnaṃ kāraṇampi diṭṭhiṭṭhānameva</hi> diṭṭhīnaṃ uppādāya samuṭṭhānaṭṭhena. <hi rend="bold">‘‘yathāhā’’</hi>tiādi paṭisambhidāpāḷiyā (paṭi॰ ma॰ 1.124) sādhanaṃ. tattha <hi rend="bold">khandhāpi diṭṭhiṭṭhānaṃ</hi> ārammaṇaṭṭhena. vuttañhi ‘‘rūpaṃ attato samanupassatī’’tiādi, (saṃ॰ ni॰ 3.81) <hi rend="bold">avijjāpi</hi> upanissayādibhāvena. yathāha ‘‘assutavā bhikkhave, puthujjano ariyānaṃ adassāvī ariyadhammassa akovido’’tiādi (ma॰ ni॰ 1.2; paṭi॰ ma॰ 1.131) <hi rend="bold">phassopi</hi> phusitvā gahaṇūpāyaṭṭhena. tathā hi vuttaṃ ‘‘tadapi phassapaccayā <pb ed="M" n="1.0404"/> (dī॰ ni॰ 1.118) phussa phussa paṭisaṃvedentī’’ti (dī॰ ni॰ 1.144) <hi rend="bold">saññāpi</hi> ākāramattaggahaṇaṭṭhena. vuttañhetaṃ ‘‘saññānidānā hi papañcasaṅkhā’’ti (su॰ ni॰ 880; mahā॰ ni॰ 109) pathaviṃ pathavito saññatvā’’ti (ma॰ ni॰ 1.2) ca ādi. <hi rend="bold">vitakkopi</hi> ākāraparivitakkanaṭṭhena. tena vuttaṃ ‘‘takkañca diṭṭhīsu pakappayitvā, saccaṃ musāti dvayadhammamāhū’’ti, (su॰ ni॰ 892; mahāni॰ 121) ‘‘takkī hoti vīmaṃsī’’ti (dī॰ ni॰ 1.34) ca ādi. <hi rend="bold">ayoniso manasikāropi</hi> akusalānaṃ sādhāraṇakāraṇaṭṭhena. tenāha ‘‘tassa evaṃ ayoniso manasi karoto channaṃ diṭṭhīnaṃ aññatarā diṭṭhi uppajjati. atthi me attā’ti vā assa saccato thetato diṭṭhiuppajjatī’’tiādi (ma॰ ni॰ 1.19) <hi rend="bold">pāpamittopi</hi> diṭṭhānugati āpajjanaṭṭhena. vuttampi ca ‘‘bāhiraṃ bhikkhave, aṅganti karitvā nāññaṃ ekaṅgampi samanupasssāmi, yaṃ evaṃ mahato anatthāya saṃvattati, yathayidaṃ bhikkhave, pāpamittatā’’tiādi (a॰ ni॰ 1.110) <hi rend="bold">paratoghosopi</hi> durakkhātadhammassavanaṭṭhena. tathā ceva vuttaṃ ‘‘dveme bhikkhave, paccayā micchādiṭṭhiyā uppādāya. katame dve? parato ca ghoso, ayoniso ca manasikāro’’tiādi (a॰ ni॰ 2.126) parehi sutā, desitā vā desanā <hi rend="bold">paratoghoso.</hi></p>

<p rend="bodytext"><hi rend="bold">‘‘khandhā hetū’’</hi>tiādipāḷi tadatthavibhāvinī. tattha janakaṭṭhena <hi rend="bold">hetu,</hi> upatthambhakaṭṭhena <hi rend="bold">paccayo. upādāyā</hi>ti upādiyitvā, paṭiccāti attho. <hi rend="bold">‘‘uppādāyā’’</hi>tipi pāṭho, uppajjanāyāti <pb ed="V" n="1.0355"/> attho. samuṭṭhāti etenāti <hi rend="bold">samuṭṭhānaṃ,</hi> khandhādayo eva. idha pana samuṭṭhānabhāvoyeva samuṭṭhāna-saddena vutto bhāvalopattā, bhāvappadhānattā ca. <hi rend="bold">ādinnā</hi> sakasantāne. <hi rend="bold">pavattitā</hi> saparasantānesu. <hi rend="bold">para</hi>-saddo abhiṇhatthoti vuttaṃ <hi rend="bold">‘‘punappuna’’</hi>nti. <hi rend="bold">pariniṭṭhāpitā</hi>ti ‘‘idameva dassanaṃ saccaṃ, aññaṃ pana moghaṃ tucchaṃ musā’’ti abhinivesassa pariyosānaṃ matthakaṃ pāpitāti attho. <hi rend="bold">ārammaṇavasenā</hi>ti aṭṭhasu diṭṭhiṭṭhānesu khandhe sandhāyāha. <hi rend="bold">pavattanavasenā</hi>ti avijjāphassasaññāvitakkāyonisomanasikāre. <hi rend="bold">āsevanavasenā</hi>ti pāpamittaparatoghose. yadipi sarūpatthavasena vevacanaṃ, saṅketatthavasena pana evaṃ vattabboti dassetuṃ <hi rend="bold">‘‘evaṃvidhaparalokā’’</hi>ti vuttaṃ. yena kenaci hi visesaneneva vevacanaṃ sātthakaṃ siyā. paraloko <pb ed="M" n="1.0405"/> ca kammavasena abhimukho sampareti gacchati pavattati etthāti <hi rend="bold">abhisamparāyo</hi>ti vuccati. ‘‘iti kho ānanda, kusalāni sīlāni anupubbena aggāya parentī’’tiādīsu (a॰ ni॰ 10.2) viya hi curādigaṇavasena <hi rend="bold">para</hi>-saddaṃ gatiyamicchanti saddavidū, ayamettha aṭṭhakathāto aparo nayo.</p>

<p rend="bodytext"><hi rend="bold">evaṃgatikā</hi>ti evaṃgamanā evaṃniṭṭhā, evamanuyuñjanena bhijjananassanapariyosānāti attho. <hi rend="bold">gati</hi>-saddo cettha ‘‘yehi samannāgatassa mahāpurisassa dveva gatiyo bhavantī’’tiādīsu (dī॰ ni॰ 1.258; 2.33, 35; 3.199, 200; ma॰ ni॰ 2.384, 397) viya niṭṭhānattho. idaṃ vuttaṃ hoti – ime diṭṭhisaṅkhātā diṭṭhiṭṭhānā evaṃ paramatthato asantaṃ attānaṃ, sassatabhāvañca tasmiṃ ajjhāropetvā gahitā, parāmaṭṭhā ca samānā bālalapanāyeva hutvā yāva paṇḍitā na samanuyuñjanti, tāva gacchanti, pātubhavanti ca, paṇḍitehi samanuyuñjiyamānā pana anavaṭṭhitavatthukā avimaddakkhamā sūriyuggamane ussāvabindū viya, khajjopanakā viya ca bhijjanti, vinassanti cāti.</p>

<p rend="bodytext">tatthāyaṃ anuyuñjane saṅkhepakathā – yadi hi parehi kappito attā loko vā sassato siyā, tassa nibbikāratāya purimarūpāvijahanato kassaci visesādhānassa kātumasakkuṇeyyatāya ahitato nivattanatthaṃ, hite ca paṭipajjanatthaṃ upadeso eva sassatavādino nippayojano siyā, kathaṃ vā tena so upadeso pavattīyati vikārābhāvato. evañca sati parikappitassa attano ajaṭākāsassa viya dānādikiriyā, hiṃsādikiriyā ca na sambhavati, tathā sukhassa, dukkhassa ca anubhavananibandho eva sassatavādino na yujjati kammabaddhābhāvato. jātiādīnañca asambhavato vimokkho na bhaveyya, atha pana dhammamattaṃ tassa uppajjati ceva vinassati ca, yassa vasenāyaṃ kiriyādivohāroti vadeyya, evampi <pb ed="V" n="1.0356"/> purimarūpāvijahanena avaṭṭhitassa attano dhammamattanti na sakkā sambhāvetuṃ, te vā panassa dhammā avatthābhūtā, tasmā tassa uppannā aññe vā siyuṃ anaññe vā, yadi aññe, na tāhi avatthāhi tassa uppannāhipi koci viseso atthi, yāhi karoti paṭisaṃvedeti cavati uppajjati cāti icchitaṃ, evañca dhammakappanāpi <pb ed="M" n="1.0406"/> niratthakā siyā, tasmā tadavattho eva yathāvuttadoso, athānaññe, uppādavināsavantīhi avatthāhi anaññassa attano tāsaṃ viya uppādavināsasabbhāvato kuto bhaveyya niccatāvakāso, tāsampi vā attano viya niccatāpavatti, tasmā bandhavimokkhānaṃ asambhavo evāti na yujjatiyeva sassatavādo, na cettha koci vādī dhammānaṃ sassatabhāve parisuddaṃ yuttiṃ vattuṃ samattho bhaveyya, yuttirahitañca vacanaṃ na paṇḍitānaṃ cittaṃ ārādheti, tenāvocumha ‘‘yāva paṇḍitā na samanuyuñjanti, tāva gacchanti, pātubhavanti cā’’ti.</p>

<p rend="bodytext"><hi rend="bold">sakāraṇaṃ sagatika</hi>nti ettha <hi rend="bold">saha</hi>-saddo vijjamānattho ‘‘salomako sapakkhako’’tiādīsu viya, na pana samavāyattho <hi rend="bold">ca</hi>-saddena ‘‘tayidaṃ bhikkhave, tathāgato pajānātī’’ti vuttassa diṭṭhigatassa samuccinitattā, ‘‘tañca tathāgato pajānātī’’ti iminā ca kāraṇagatīnameva pajānanabhāvena vuttattā. idaṃ vuttaṃ hoti – tayidaṃ bhikkhave, kāraṇavantaṃ gativantaṃ diṭṭhigataṃ tathāgato pajānāti, na kevalañca tadeva, atha kho tassa kāraṇagatisaṅkhātaṃ tañca sabbanti. <hi rend="bold">‘‘tato…pe॰… pajānātī’’</hi>ti vuttavākyassa atthaṃ vuttanayena saṃvaṇṇeti <hi rend="bold">‘‘tato cā’’</hi>tiādinā. sabbaññutaññāṇassevidha vibhajananti pakaraṇānurūpamatthaṃ āha <hi rend="bold">‘‘sabbaññutaññāṇañcā’’</hi>ti, tasmiṃ vā vutte tadadhiṭṭhānato āsavakkhayañāṇaṃ, tadavinābhāvato vā sabbampi dasabalādiñāṇaṃ gahitamevātipi tadeva vuttaṃ.</p>

<p rend="bodytext"><hi rend="bold">evaṃvidha</hi>nti ‘‘sīlañcā’’tiādinā evaṃvuttappakāraṃ. <hi rend="bold">pajānantopī</hi>ti ettha <hi rend="bold">pi</hi>-saddena, <hi rend="bold">api</hi>-saddena vā ‘‘tañcā’’ti vutta ca-saddassa sambhāvanatthabhāvaṃ dasseti, tena tato diṭṭigatato uttaritaraṃ sārabhūtaṃ sīlādiguṇavisesampi tathāgato nābhinivisati, ko pana vādo vaṭṭāmiseti sambhāveti. <hi rend="bold">‘‘aha’’</hi>nti diṭṭimānavasena parāmasanākāradassanaṃ. <hi rend="bold">pajānāmī</hi>ti ettha <hi rend="bold">iti</hi>-saddena pakāratthena, nidassanatthena vā. <hi rend="bold">‘‘mama’’</hi>nti taṇhāvasena parāmasanākāraṃ dasseti. <hi rend="bold">taṇhādiṭṭhimānaparāmāsavasenā</hi>ti taṇhādiṭṭhimānasaṅkhātaparāmāsavasena. dhammasabhāvamatikkamitvā ‘‘ahaṃ mama’’nti parato abhūtato āmasanaṃ <hi rend="bold">parāmāso,</hi> taṇhādayo eva. na hi taṃ atthi, yaṃ khandhesu ‘‘aha’’nti vā ‘‘mama’’nti vā gahetabbaṃ siyā, aparāmasato <pb ed="M" n="1.0407"/> aparāmasantassa assa tathāgatassa nibbuti viditāti sambandho. <hi rend="bold">‘‘aparāmasato’’</hi>ti cedaṃ nibbutipavedanāya (nibbutivedanassa dī॰ ni॰ ṭī॰ 1.36) hetugabbhavisesanaṃ<pb ed="V" n="1.0357"/>. ‘‘viditā’’ti padamapekkhitvā kattari sāmivacanaṃ. <hi rend="bold">aparāmasato</hi> parāmāsarahitapaṭipattihetu assa tathāgatassa kattubhūtassa nibbuti asaṅkhatadhātu viditā, adhigatāti vā attho. ‘‘aparāmasato’’ti hedaṃ hetumhi nissakkavacanaṃ.</p>

<p rend="bodytext"><hi rend="bold">‘‘aparāmāsapaccayā’’</hi>ti paccattaññeva pavedanāya kāraṇadassanaṃ. <hi rend="bold">assā</hi>ti kattāraṃ vatvāpi paccattaññevāti visesadassanatthaṃ puna kattuvacananti āha <hi rend="bold">‘‘sayameva attanāyevā’’</hi>ti. <hi rend="bold">sayaṃ, attanā</hi>ti vā bhāvanapuṃsakaṃ. nipātapadañhetaṃ. ‘‘aparāmasato’’ti vacanato parāmāsānameva nibbuti idha desitā, taṃdesanāya eva tadaññesampi nibbutiyā sijjhanatoti dasseti <hi rend="bold">‘‘tesaṃ parāmāsakilesāna’’</hi>nti iminā, parāmāsasaṅkhātānaṃ kilesānanti attho. apica kāmaṃ ‘‘aparāmasato’’ti vacanato parāmāsānameva nibbuti idha desitāti viññāyati, taṃdesanāya pana tadavasesānampi kilesānaṃ nibbuti desitā nāma bhavati pahānekaṭṭhatādibhāvato, tasmā tesampi nibbuti niddhāretvā dassetabbāti vuttaṃ <hi rend="bold">‘‘tesaṃ parāmāsakilesāna’’</hi>nti, taṇhādiṭṭhimānasaṅkhātānaṃ parāmāsānaṃ, tadaññesañca kilesānanti attho. gobalībaddanayo hesa. <hi rend="bold">nibbutī</hi>ti ca nibbāyanabhūtā asaṅkhatadhātu, tañca bhagavā bodhimūleyeva patto, tasmā sā paccattaññeva viditāti.</p>

<p rend="bodytext"><hi rend="bold">yathāpaṭipannenā</hi>ti yena paṭipannena. tappaṭipattiṃ dassetuṃ <hi rend="bold">‘‘tāsaṃyeva…pe॰… ādimāhā’’</hi>ti anusandhidassanaṃ. kasmā pana vedanānaññeva kammaṭṭhānamācikkhatīti āha <hi rend="bold">‘‘yāsū’’</hi>tiādi, iminā desanāvilāsaṃ dasseti. desanāvilāsappatto hi bhagavā desanākusalo khandhāyatanādivasena anekavidhāsu catusaccadesanāsu sambhavantīsupi diṭṭhigatikā vedanāsu micchāpaṭipattiyā diṭṭhigahanaṃ pakkhandāti dassanatthaṃ tathāpakkhandanamūlabhūtā vedanāyeva pariññābhūmibhāvena uddharatīti. <hi rend="bold">idhā</hi>ti imasmiṃ vāde. evaṃ <hi rend="bold">etthā</hi>tipi. <hi rend="bold">kammaṭṭhāna</hi>nti catusaccakammaṭṭhānaṃ. ettha hi <pb ed="M" n="1.0408"/> vedanāgahaṇena gahitā pañcupādānakkhandhā dukkhasaccaṃ. vedanānaṃ samudayaggahaṇena gahito avijjāsamudayo samudayasaccaṃ, atthaṅgamanissaraṇapariyāyehi nirodhasaccaṃ, ‘‘yathābhūtaṃ viditvā’’ti etena maggasaccanti evaṃ cattāri saccāni veditabbāni. ‘‘yathābhūtaṃ viditvā’’ti idaṃ vibhajjabyākaraṇatthapadanti tadatthaṃ vibhajja dassetuṃ <hi rend="bold">‘‘tatthā’’</hi>tiādi vuttaṃ. visesato hi ‘‘avijjāsamudayā vedanāsamudayo’’tiādilakkhaṇānaṃ vasena samudayādīsu attho yathārahaṃ vibhajja dassetabbo. avisesato pana vedanāya samudayādīni vipassanāpaññāya ārammaṇapaṭivedhavasena, maggapaññāya asammohapaṭivedhavasena jānitvā <pb ed="V" n="1.0358"/> paṭivijjhitvāti attho. <hi rend="bold">paccayasamudayaṭṭhenā</hi>ti ‘‘imasmiṃ sati idaṃ hoti, imassuppādā idaṃ uppajjatī’’ti (ma॰ ni॰ 1.404; saṃ॰ ni॰ 2.21; udā॰ 1) vuttalakkhaṇena avijjādīnaṃ paccayānaṃ uppādena ceva maggena asamugghāṭena ca. yāva hi maggena na samugghāṭīyati, tāva paccayoti vuccati. <hi rend="bold">nibbattilakkhaṇa</hi>nti uppādalakkhaṇaṃ, jātinti attho. <hi rend="bold">pañcannaṃ lakkhaṇāna</hi>nti ettha ca catunnampi paccayānaṃ uppādalakkhaṇameva aggahetvā paccayalakkhaṇampi gahetabbaṃ samudayaṃ paṭicca tesaṃ yathārahaṃ upakārakattā. tathā ceva saṃvaṇṇitaṃ ‘‘maggena asamugghāṭena cā’’ti. <hi rend="bold">paccayanirodhaṭṭhenā</hi>ti ‘‘imasmiṃ niruddhe idaṃ niruddhaṃ hoti, imassa nirodhā idaṃ nirujjhatī’’ti (ma॰ ni॰ 1.406; udā॰ 3; saṃ॰ ni॰ 2.41) vuttalakkhaṇena avijjādīnaṃ paccayānaṃ nirodhena ceva maggena samugghāṭena ca. <hi rend="bold">vipariṇāmalakkhaṇa</hi>nti nirodhalakkhaṇaṃ, bhaṅganti attho. <hi rend="bold">vaya</hi>nti nirodhaṃ. <hi rend="bold">ya</hi>nti yasmā paccayabhāvasaṅkhātahetuto. <hi rend="bold">vedanaṃ paṭiccā</hi>ti purimuppannaṃ ārammaṇādipaccayabhūtaṃ vedanaṃ labhitvā. <hi rend="bold">sukhaṃ somanassa</hi>nti sukhañceva somanassañca. <hi rend="bold">aya</hi>nti purimavedanāya yathārahaṃ pacchimuppannānaṃ sukhasomanassānaṃ paccayabhāvo. <hi rend="bold">assādo</hi> nāma assāditabboti katvā.</p>

<p rend="bodytext">aparo nayo – <hi rend="bold">ya</hi>nti sukhaṃ, somanassañca. <hi rend="bold">aya</hi>nti ca napuṃsakaliṅgena niddiṭṭhaṃ sukhasomanassameva assādapadamapekkhitvā pulliṅgena niddisīyati, imasmiṃ pana vikappe sukhasomanassānaṃ uppādoyeva tehi uppādavantehi niddiṭṭho, sattiyā, sattimato ca abhinnattā. na hi sukhasomanassamantarena tesaṃ uppādo labbhati. iti purimavedanaṃ paṭicca sukhasomanassuppādopi purimavedanāya <hi rend="bold">assādo</hi> nāma assādīyateti katvā<pb ed="M" n="1.0409"/>. ayañhettha saṅkhepattho – purimamuppannaṃ vedanaṃ ārabbha somanassuppattiyaṃ yo purimavedanāya paccayabhāvasaṅkhāto assādetabbākāro, somanassassa vā uppādasaṅkhāto tadassādanākāro, ayaṃ purimavedanāya assādoti. kathaṃ pana vedanaṃ ārabbha sukhaṃ uppajjati, nanu phoṭṭhabbārammaṇanti? cetasikasukhasseva ārabbha pavattiyamadhippetattā nāyaṃ doso. ārabbha pavattiyañhi visesanameva somanassaggahaṇaṃ somanassaṃ sukhanti yathā ‘‘rukkho sīsapā’’ti aññapaccayavasena uppattiyaṃ pana kāyikasukhampi assādoyeva, yathālābhakathā vā esāti daṭṭhabbaṃ.</p>

<p rend="bodytext"><hi rend="bold">‘‘yā vedanā aniccā’’</hi>tiādinā sattimatā satti nidassitā. tatrāyamattho – yā vedanā hutvā abhāvaṭṭhena aniccā, udayabbayapaṭipīḷanaṭṭhena dukkhā, jarāya, maraṇena cāti dvidhā vipariṇāmetabbaṭṭhena vipariṇāmadhammā. tassā evaṃbhūtāya ayaṃ aniccadukkhavipariṇāmabhāvo <pb ed="V" n="1.0359"/> vedanāya sabbāyapiādīnavoti. ādīnaṃ paramakāruññaṃ vāti pavattati etasmāti hi ādīnavo. apicaādīnaṃ ativiya kapaṇaṃ pavattanaṭṭhena kapaṇamanusso <hi rend="bold">ādīnavo,</hi> ayampi evaṃsabhāvoti tathā vuccati. sattimatā hi satti abhinnā tadavinābhāvato.</p>

<p rend="bodytext">ettha ca <hi rend="bold">‘‘aniccā’’</hi>ti iminā saṅkhāradukkhatāvasena upekkhāvedanāya, sabbāsu vā vedanāsuādīnavamāha, <hi rend="bold">‘‘dukkhā’’</hi>ti iminā dukkhadukkhatāvasenadukkhavedanāya, <hi rend="bold">‘‘vipariṇāmadhammā’’</hi>ti iminā vipariṇāmadukkhatāvasena sukhavedanāya. avisesena vā tīṇipi padāni tissannampi vedanānaṃ vasena yojetabbāni. <hi rend="bold">chandarāgavinayo</hi>ti chandasaṅkhātarāgavinayanaṃ vināso. ‘‘atthavasā liṅgavibhattivipariṇāmo’’ti vacanato yaṃ chandarāgappahānanti yojetabbaṃ. pariyāyavacanamevidaṃ padadvayaṃ. <hi rend="bold">yathābhūtaṃ viditvā</hi>ti maggassa vuttattā magganibbānavasena vā yathākkamaṃ yojanāpi vaṭṭati. <hi rend="bold">vedanāyā</hi>ti nissakkavacanaṃ. <hi rend="bold">nissaraṇa</hi>nti nekkhammaṃ. yāva hi vedanāpaṭibaddhaṃ chandarāgaṃ nappajahati, tāvāyaṃ puriso vedanāya allīnoyeva hoti. yadā pana taṃ chandarāgaṃ pajahati, tadāyaṃ puriso vedanāya nissaṭo visaṃyutto hoti, tasmā chandarāgappahānaṃ vedanāya nissaraṇaṃ vuttaṃ. tabbacanena <pb ed="M" n="1.0410"/> pana vedanāsahajātanissayārammaṇabhūtā rūpārūpadhammā gahitā eva hontītipi pañcahi upādānakkhandhehi nissaraṇavacanaṃ siddhameva. vedanāsīsena hi desanā āgatā, tattha pana kāraṇaṃ heṭṭhā vuttameva. lakkhaṇahāravasenāpi ayamattho vibhāvetabbo. vuttañhi āyasmatā <hi rend="bold">mahākaccānattherena</hi> –</p>

<p rend="gatha1">‘‘vuttamhi ekadhamme, ye dhammā ekalakkhaṇā keci.</p>

<p rend="gathalast">vuttā bhavanti sabbo, so hāro lakkhaṇo nāmā’’ti.. (netti॰ 485).</p>

<p rend="bodytext">kāmupādānamūlakattā sesupādānānaṃ pahīne ca kāmupādāne upādānasesābhāvato <hi rend="bold">‘‘vigatachandarāgatāya anupādāno’’</hi>ti vuttaṃ, etena <hi rend="bold">‘‘anupādāvimutto’’</hi>ti etassatthaṃ saṅkhepena dasseti. idaṃ vuttaṃ hoti – vigatachandarāgatāya anupādāno, anupādānattā ca anupādāvimuttoti. tamatthaṃ vitthāretuṃ, samatthetuṃ vā <hi rend="bold">‘‘yasmi’’</hi>ntiādi vuttaṃ. tattha <hi rend="bold">yasmiṃ upādāne</hi>ti sesupādānamūlabhūte kāmupādāne. <hi rend="bold">tassā</hi>ti kāmupādānassa. <hi rend="bold">anupādiyitvā</hi>ti chandarāgavasena anādiyitvā, etena ‘‘anupādāvimutto’’ti padassa ya-kāralopena samāsabhāvaṃ, byāsabhāvaṃ vā dasseti.</p>

<p rend="bodytext" n="37"><hi rend="paranum">37</hi><hi rend="dot">.</hi> <hi rend="bold">‘‘ime</hi> <pb ed="V" n="1.0360"/> <hi rend="bold">kho’’</hi>tiādi yathāpuṭṭhassa dhammassa vissajjitabhāvena nigamanavacanaṃ, ‘‘pajānātī’’ti vuttapajānanameva ca ima-saddena niddiṭṭhanti dassetuṃ <hi rend="bold">‘‘ye te’’</hi>tiādimāha. <hi rend="bold">ye te</hi> sabbaññutaññāṇadhamme…pe॰… apucchiṃ, yehi sabbaññutaññāṇadhammehi…pe॰… vadeyyuṃ, tañca…pe॰… pajānātīti evaṃ niddiṭṭhā ime sabbaññutaññāṇadhammā gambhīrā…pe॰… paṇḍitavedanīyā cāti veditabbāti yojanā. <hi rend="bold">‘‘eva’’</hi>ntiādi piṇḍatthadassanaṃ. tattha kiñcāpi ‘‘anupādāvimutto bhikkhave, tathāgato’’ti iminā aggamaggaphaluppattiṃ dasseti, ‘‘vedanānaṃ, samudayañcā’’tiādinā ca catusaccakammaṭṭhānaṃ. tathāpi yassā dhammadhātuyā suppaṭividdhattā imaṃ diṭṭhigataṃ sakāraṇaṃ sagatikaṃ pabhedato vibhajituṃ samattho hoti, tassā padaṭṭhānena ceva saddhiṃ pubbabhāgapaṭipadāya uppattibhūmiyā ca tadeva pākaṭataraṃ kattukāmo dhammarājā evaṃ dassetīti vuttaṃ <hi rend="bold">‘‘tadeva niyyātita’’</hi>nti, nigamitaṃ niṭṭhāpitanti attho<pb ed="M" n="1.0411"/>. <hi rend="bold">antarā</hi>ti pucchitavissajjitadhammadassanavacanānamantarā diṭṭhiyo vibhattā tassa pajānanākāradassanavasenāti attho.</p>

<p rend="centre">paṭhamabhāṇavāravaṇṇanāya līnatthappakāsanā.</p>

<p rend="subhead">ekaccasassatavādavaṇṇanā</p>

<p rend="bodytext" n="38"><hi rend="paranum">38</hi><hi rend="dot">.</hi> ‘‘ekaccasassatikā’’ti taddhitapadaṃ samāsapadena vibhāvetuṃ <hi rend="bold">‘‘ekaccasassatavādā’’</hi>ti vuttaṃ. sattesu, saṅkhāresu ca ekaccaṃ sassatametassāti <hi rend="bold">ekaccasassato,</hi> vādo, so etesanti <hi rend="bold">ekaccasassatikā</hi> taddhitavasena, samāsavasena pana ekaccasassato vādo etesanti <hi rend="bold">ekaccasassatavādā</hi>. esa nayo <hi rend="bold">ekaccaasassatika</hi>padepi. nanu ca ‘‘ekaccasassatikā’’ti vutte tadaññesaṃ ekaccaasassatikabhāvasanniṭṭhānaṃ siddhamevāti? saccaṃ atthato, saddato pana asiddhameva tasmā saddato pākaṭataraṃ katvā dassetuṃ tathā vuttaṃ. na hi idha sāvasesaṃ katvā dhammaṃ deseti dhammassāmī. ‘‘issaro nicco, aññe sattā aniccā’’ti evaṃpavattavādā <hi rend="bold">sattekaccasassatikā</hi> seyyathāpi issaravādā. tathā ‘‘nicco brahmā, aññe aniccā’’ti evaṃpavattavādāpi. ‘‘paramāṇavo niccā, dviaṇukādayo aniccā’’ti (visisikadassane sattamaparicchede paṭhamakaṇḍe passitabbaṃ) evaṃpavattavādā <hi rend="bold">saṅkhārekaccasassatikā</hi> seyyathāpi kāṇādā. tathā ‘‘cakkhādayo aniccā, viññāṇaṃ nicca’’nti (nyāyadassane, visesikadassane ca passitabbaṃ) evaṃpavattavādāpi<pb ed="V" n="1.0361"/>. <hi rend="bold">idhā</hi>ti ‘‘ekaccasassatikā’’ti imasmiṃ pade, imissā vā desanāya. <hi rend="bold">gahitā</hi>ti vuttā, desitabbabhāvena vā desanāñāṇena samādinnā tathā ceva desitattā. tathā hi idha purimakā tayo vādā sattavasena, catuttho saṅkhāravasena desito. <hi rend="bold">‘‘saṅkhārekaccasassatikā’’</hi>ti idaṃ pana tehi sassatabhāvena gayhamānānaṃ dhammānaṃ yāthāvasabhāvadassanavasena vuttaṃ, na pana ekaccasassatikamatadassanavasena. tassa hi sassatābhimataṃ asaṅkhatamevāti laddhi. tenevāha pāḷiyaṃ ‘‘cittanti vā…pe॰… ṭhassatī’’ti. na hi yassa sabhāvassa paccayehi abhisaṅkhatabhāvaṃ paṭijānāti, tasseva niccadhuvādibhāvo anummattakena sakkā paṭijānituṃ, etena ca ‘‘uppādavayadhuvatāyuttā sabhāvā siyā niccā, siyā aniccā, siyā <pb ed="M" n="1.0412"/> na vattabbā’’tiādinā (dī॰ ni॰ ṭī॰ 1.38) pavattasattabhaṅgavādassa ayuttatā vibhāvitā hoti.</p>

<p rend="bodytext">tatrāyaṃ ayuttatāvibhāvanā – yadi hi ‘‘yena sabhāvena yo dhammo atthīti vuccati, teneva sabhāvena so dhammo natthī’’ti vucceyya, siyā anekantavādo. atha aññena, na siyā anekantavādo. na cettha desantarādisambandhabhāvo yutto vattuṃ tassa sabbalokasiddhattā, vivādābhāvato ca. ye pana vadanti ‘‘yathā suvaṇṇaghaṭena makuṭe kate ghaṭabhāvo nassati, makuṭabhāvo uppajjati, suvaṇṇabhāvo tiṭṭhatiyeva, evaṃ sabbasabhāvānaṃ koci dhammo nassati, koci dhammo uppajjati, sabhāvo eva tiṭṭhatī’’ti. te vattabbā ‘‘kiṃ taṃ suvaṇṇaṃ, yaṃ ghaṭe, makuṭe ca avaṭṭhitaṃ, yadi rūpādi, so saddo viya anicco. atha rūpādisamūho sammutimattaṃ, na tassa atthitā vā natthitā vā niccatā vā labbhatī’’ti, tasmā anekantavādo na siyā. dhammānañca dhammino aññathānaññathā ca pavattiyaṃ doso vuttoyeva sassatavādavicāraṇāyaṃ. tasmā so tattha vuttanayena veditabbo. apica na niccāniccanavattabbarūpo attā, loko ca paramatthato vijjamānatāparijānanato yathā niccādīnaṃ aññataraṃ rūpaṃ, yathā vā dīpādayo. na hi rūpādīnaṃ udayabbayasabhāvānaṃ niccāniccanavattabbasabhāvatā sakkā viññātuṃ, jīvassa ca niccādīsu aññataraṃ rūpaṃ siyāti, evaṃ sattabhaṅgo viya sesabhaṅgānampi asambhavoyevāti sattabhaṅgavādassa ayuttatā veditabbā (dī॰ ni॰ ṭī॰ 1.38).</p>

<p rend="bodytext">nanu ca ‘‘ekacce dhammā sassatā, ekacce asassatā’’ti etasmiṃ vāde cakkhādīnaṃ asassatabhāvasanniṭṭhānaṃ yathāsabhāvāvabodho eva, atha evaṃvādīnaṃ kathaṃ micchādassanaṃ siyāti, ko vā evamāha ‘‘cakkhādīnaṃ asassatabhāvasanniṭṭhānaṃ micchādassana’’nti? asassatesuyeva pana <pb ed="V" n="1.0362"/> kesañci dhammānaṃ sassatabhāvasanniṭṭhānaṃ idha micchādassananti gahetabbaṃ, tena pana ekavāde pavattamānena cakkhādīnaṃ asassatabhāvāvabodho vidūsito saṃsaṭṭhabhāvato visasaṃsaṭṭho viya sappipiṇḍo, tato ca tassa sakiccakaraṇāsamatthatāya sammādassanapakkhe ṭhapetabbataṃ nārahatīti. asassatabhāvena nicchitāpi vā cakkhuādayo <pb ed="M" n="1.0413"/> samāropitajīvasabhāvā eva diṭṭhigatikehi gayhantīti tadavabodhassa micchādassanabhāvo na sakkā nivāretuṃ. tenevāha pāḷiyaṃ ‘‘cakkhuṃ itipi…pe॰… kāyo itipi ayaṃ attā’’tiādi. evañca katvā asaṅkhatāya, saṅkhatāya ca dhātuyā vasena yathākkamaṃ ‘‘ekacce dhammā sassatā, ekacce asassatā’’ti evaṃpavatto vibhajjavādopi ekaccasassatavādoyeva bhaveyyāti evampakārā codanā anavakāsā hoti aviparītadhammasabhāvapaṭipattibhāvato. aviparītadhammasabhāvapaṭipattiyeva hesa vuttanayena asaṃsaṭṭhattā, anāropitajīvasabhāvattā ca.</p>

<p rend="bodytext">etthāha – purimasmimpisassatavāde asassatānaṃ dhammānaṃ ‘‘sassatā’’ti gahaṇaṃ visesato micchādassanaṃ bhavati. sassatānaṃ pana ‘‘sassatā’’ti gāho na micchādassanaṃ yathāsabhāvaggāhabhāvato. evañca sati imassa vādassa vādantaratā na vattabbā, idha viya purimepi ekaccesveva dhammesu sassataggāhasambhavatoti, vattabbāyeva asassatesveva ‘‘kecideva dhammā sassatā, keci asassatā’’ti parikappanāvasena gahetabbadhammesu vibhāgappavattiyā imassa vādassa dassitattā. nanu ca ekadesassa samudāyantogadhattā ayaṃ sappadesasassataggāho purimasmiṃ nippadesasassataggāhe samodhānaṃ gaccheyyātī? tathāpi na sakkā vattuṃ vādī tabbisayavisesavasena vādadvayassa pavattattā. aññe eva hi diṭṭhigatikā ‘‘sabbe dhammā sassatā’’ti abhiniviṭṭhā, aññe ‘‘ekacceva sassatā, ekacce asassatā’’ti. saṅkhārānaṃ anavasesapariyādānaṃ, ekadesapariggaho ca vādadvayassa paribyattoyeva. kiñca bhiyyo – anekavidhasamussaye, ekavidhasamussaye ca khandhapabandhena abhinivesabhāvato tathā na sakkā vattuṃ. catubbidhopi hi sassatavādī jātivisesavasena nānāvidharūpakāyasannissaye eva arūpadhammapuñje sassatābhinivesī jāto abhiññāṇena, anussavādīhi ca rūpakāyabhedagahaṇato. tathā ca vuttaṃ ‘‘tato cuto amutra udapādi’’nti, (dī॰ ni॰ 1.244; ma॰ ni॰ 1.148; pārā॰ 12) ‘‘cavanti upapajjantī’’ti (dī॰ ni॰ 1.255; ma॰ ni॰ 1.148; pārā॰ 12) ca ādi. visesalābhī pana ekaccasassatiko anupadhāritabhedasamussaye dhammapabandhe sassatākāragahaṇena abhinivesaṃ janesi ekabhavapariyāpannakhandhasantānavisayattā tadabhinivesassa. tathā hi tīsupi vādesu ‘‘taṃ pubbenivāsaṃ anussarati<pb ed="M" n="1.0414"/>, tato paraṃ nānussaratī’’ti ettakameva vuttaṃ. takkīnaṃ pana ubhinnampi <pb ed="V" n="1.0363"/> sassatekaccasassatavādīnaṃ sassatābhinivesaviseso rūpārūpadhammavisayatāya supākaṭoyevāti.</p>

<p rend="bodytext" n="39"><hi rend="paranum">39</hi><hi rend="dot">.</hi> saṃvaṭṭaṭṭhāyīvivaṭṭavivaṭṭaṭṭhāyīsaṅkhātānaṃ tiṇṇampi asaṅkhyeyyakappānamatikkamena puna saṃvaṭṭanato, addhā-saddassa ca kālapariyāyattā evaṃ vuttanti āha <hi rend="bold">‘‘dīghassā’’</hi>tiādi. atikkamma ayanaṃ pavattanaṃ <hi rend="bold">accayo.</hi> anekatthattā dhātūnaṃ, upasaggavasena ca atthavisesavācakattā <hi rend="bold">saṃ</hi>-saddena yutto <hi rend="bold">vaṭṭa</hi>-saddo vināsavācīti vuttaṃ <hi rend="bold">‘‘vinassatī’’</hi>ti, <hi rend="bold">vatu</hi>-saddo vā gatiyameva. saṅkhayatthajotakena pana <hi rend="bold">saṃ</hi>-saddena yuttattā tadatthasambandhanena vināsattho labbhatīti dasseti <hi rend="bold">‘‘vinassatī’’</hi>ti iminā. saṅkhayavasena vattatīti hi saddato attho, ta-kārassa cettha ṭa-kārādeso. vipattikaramahāmeghasamuppattitto hi paṭṭhāya yāva aṇusahagatopi saṅkhāro na hoti, tāva loko saṃvaṭṭatīti vuccati. pāḷiyaṃ <hi rend="bold">loko</hi>ti pathavīādibhājanaloko adhippeto tadavasesassa bāhullato, tadeva sandhāya ‘‘yebhuyyenā’’ti vuttanti dasseti <hi rend="bold">‘‘ye’’</hi>tiādinā. <hi rend="bold">uparibrahmalokesū</hi>ti ābhassarabhūmito uparibhūmīsu. agginā kappavuṭṭhānañhi idhādhippetaṃ, tenevāha pāḷiyaṃ ‘‘ābhassarasaṃvattanikā hontī’’ti. kasmā tadeva vuttanti ce? tasseva bahulaṃ pavattanato. ayañhi vāraniyamo –</p>

<p rend="gatha1">‘‘sattasattagginā vārā, aṭṭhame aṭṭhame dakā.</p>

<p rend="gathalast">catusaṭṭhi yadā puṇṇā, eko vāyuvaro siyā’’ti.. (abhidhammatthavibhāvanīṭīkāya pañcamaparicchedavaṇṇanāyampi).</p>

<p rend="bodytext"><hi rend="bold">āruppesu vā</hi>ti ettha vikappanatthena <hi rend="bold">vā</hi>-saddena saṃvaṭṭamānalokadhātūhi aññalokadhātūsu vāti vikappeti. na hi sabbe apāyasattā tadā rūpārūpabhavesu uppajjantīti sakkā viññātuṃ apāyesu dīghatarāyukānaṃ manussalokūpapattiyā asambhavato, manussalokūpapattiñca vinā tadā tesaṃ tatrūpapattiyā anupapattito. niyatamicchādiṭṭhikopi hi saṃvaṭṭhamāne kappe nirayato na muccati, piṭṭhicakkavāḷeyeva nibbattatīti <hi rend="bold">aṭṭhakathāsu</hi> (a॰ ni॰ aṭṭha॰ 1.311) vuttaṃ. satipi sabbasattānaṃ puññāpuññābhisaṅkhāramanasā nibbattabhāve bāhirapaccayehi vinā manasāva nibbattattā <pb ed="M" n="1.0415"/> rūpāvacarasattā eva ‘‘manomayā’’ti vuccanti, na pana bāhirapaccayapaṭiyattā tadaññeti dassetuṃ <hi rend="bold">‘‘manena nibbattattā manomayā’’</hi>ti āha. yadevaṃ kāmāvacarasattānampi opapātikānaṃ manomayabhāvo āpajjatīti? nāpajjati, adhicittabhūtena atisayamanasā nibbattasattesuyeva manomayavohāratoti dassentena jhāna-saddena visesetvā <pb ed="V" n="1.0364"/> <hi rend="bold">‘‘jhānamanenā’’</hi>ti vuttaṃ. evampi arūpāvacarasattānaṃ manomayabhāvo āpajjatīti? na tattha bāhirapaccayehi nibbattetabbatāsaṅkāya abhāvena manasā eva nibbattāti avadhāraṇāsambhavato. niruḷhovāyaṃ loke manomayavohāro rūpāvacarasattesu. tathā hi annamayo pānamayo manomayo ānandamayo viññāṇamayoti pañcadhā attānaṃ vedavādino parikappenti. ucchedavādepi vakkhati ‘‘dibbo rūpī manomayo’’ti, (dī॰ ni॰ 1.87) te pana jhānānubhāvato pītibhakkhā sayaṃpabhā antalikkhacarāti āha <hi rend="bold">‘‘pīti tesa’’</hi>ntiādi, tesaṃ attanova pabhā atthīti attho. sobhanā vā ṭhāyī sabhā etesanti <hi rend="bold">subhaṭṭhāyino</hi>tipi yujjati. <hi rend="bold">ukkaṃsenā</hi>ti ābhassare sandhāya vuttaṃ. parittābhāppamāṇābhā pana dve, cattāro ca kappe tiṭṭhanti. <hi rend="bold">aṭṭha kappe</hi>ti catunnamasaṅkhyeyyakappānaṃ samudāyabhūte aṭṭha mahākappe.</p>

<p rend="bodytext" n="40"><hi rend="paranum">40</hi><hi rend="dot">.</hi> vināsavācīyeva <hi rend="bold">vaṭṭa</hi>-saddo paṭisedhajotakena upasaggena yuttattā saṇṭhāhanatthañāpakoti āha <hi rend="bold">‘‘saṇṭhātī’’</hi>ti, anekatthattā vā dhātūnaṃ nibbattati, vaḍḍhatīti vā attho. sampattimahāmeghasamuppattito hi paṭṭhāya pathavīsandhārakudakataṃsandhārakavāyuādīnaṃ samuppattivasena yāva candimasūriyānaṃ pātubhāvo, tāva loko vivaṭṭatīti vuccati. <hi rend="bold">pakatiyā</hi>ti sabhāvena, tassa ‘‘suñña’’nti iminā sambandho. tathāsuññatāya kāraṇamāha <hi rend="bold">‘‘nibbattasattānaṃ natthitāyā’’</hi>ti. purimataraṃ aññesaṃ sattānamanuppannattāti bhāvo, tena yathā ekaccāni vimānāni tattha nibbattasattānaṃ chaḍḍitattā suññāni, na evamidanti dasseti.</p>

<p rend="bodytext">aparo nayo – sakakammassa paṭhamaṃ karaṇaṃ <hi rend="bold">pakati,</hi> tāya nibbattasattānanti sambandho, tena yathā etassa attano kammabalena paṭhamaṃ nibbatti, na evaṃ aññesaṃ tassa purimataraṃ, samānakāle vā nibbatti atthi, tathā <pb ed="M" n="1.0416"/> nibbattasattānaṃ natthitāya suññamidanti dasseti. brahmapārisajjabrahmapurohitamahābrahmāno idha <hi rend="bold">brahmakāyikā,</hi> tesaṃ nivāsatāya bhūmipi <hi rend="bold">‘‘brahmakāyikā’’</hi>ti vuttā, <hi rend="bold">brahmakāyikabhūmī</hi>ti pana pāṭhebrahmakāyikānaṃ sambandhinī bhūmīti attho. <hi rend="bold">kattā</hi> sayaṃ kārako. <hi rend="bold">kāretā</hi> paresaṃ āṇāpako. <hi rend="bold">visuddhimagge</hi> pubbenivāsañāṇakathāyaṃ (visuddhi॰ 2.408) <hi rend="bold">vuttanayena,</hi> etena nibbattakkamaṃ kammapaccayautusamuṭṭhānabhāve ca kāraṇaṃ dasseti. kammaṃ upanissayabhāvena paccayo etissāti <hi rend="bold">kammapaccayā.</hi> atha vā tattha nibbattasattānaṃ vipaccanakakammassa sahakārīkārakabhāvato kammassa paccayāti <hi rend="bold">kammapaccayā.</hi> utu samuṭṭhānametissāti <hi rend="bold">utusamuṭṭhānā.</hi> ‘‘kammapaccayautusamuṭṭhānā’’tipi samāsavasena pāṭho kammasahāyo paccayo, vuttanayena vā kammassa sahāyabhūto paccayoti <hi rend="bold">kammapaccayo,</hi> so eva utu tathā, sova samuṭṭhānametissāti <hi rend="bold">kammapaccayautusamuānā. ratanabhūmī</hi>ti ukkaṃsagatapuññakammānubhāvato <pb ed="V" n="1.0365"/> ratanabhūtā bhūmi, na kevalaṃ bhūmiyeva, atha kho tapparivārāpīti āha <hi rend="bold">‘‘pakatī’’</hi>tiādi. <hi rend="bold">pakatinibbattaṭṭhāne</hi>ti purimakappesu purimakānaṃ nibbattaṭṭhāne. <hi rend="bold">etthā</hi>ti ‘‘brahmavimāna’’nti vuttāya brahmakāyikabhūmiyā. sāmaññavisesavasena cetaṃ ādhāradvayaṃ. kathaṃ paṇītāya dutiyajjhānabhūmiyā ṭhitānaṃ hīnāya paṭhamajjhānabhūmiyā upapatti hotīti āha <hi rend="bold">‘‘atha sattāna’’</hi>ntiādi, nikantivasena paṭhamajjhānaṃ bhāvetvāti vuttaṃ hoti, pakatiyā sabhāvena nikanti taṇhā uppajjatīti sambandho. <hi rend="bold">vasitaṭṭhāne</hi>ti vutthapubbaṭṭhāne. <hi rend="bold">tato otarantī</hi>ti upapattivasena dutiyajjhānabhūmito paṭhamajjhānabhūmiṃ apasakkanti, gacchantīti attho. <hi rend="bold">appāyuke</hi>ti yaṃ uḷārapuññakammaṃ kataṃ, tassa upajjanārahavipākapabandhato appaparimāṇāyuke. <hi rend="bold">tassa devalokassā</hi>ti tasmiṃ devaloke, nissayavasena vā sambandhaniddeso. <hi rend="bold">āyuppamāṇenevā</hi>ti paramāyuppamāṇeneva. <hi rend="bold">paritta</hi>nti appakaṃ. <hi rend="bold">antarāva cavantī</hi>ti rājakoṭṭhāgāre pakkhittataṇḍulanāḷi viya puññakkhayā hutvā sakakammappamāṇena tassa devalokassa paramāyuantarā eva cavanti.</p>

<p rend="bodytext">kiṃ panetaṃ paramāyu nāma, kathaṃ vā taṃ paricchinnappamāṇanti? vuccate – yo tesaṃ tesaṃ sattānaṃ tasmiṃ tasmiṃ bhavavisese vipākappabandhassa ṭhitikālaniyamo <pb ed="M" n="1.0417"/> purimasiddhabhavapatthanūpanissayavasena sarīrāvayavavaṇṇasaṇṭhānappamāṇādivisesā viya taṃtaṃgatinikāyādīsu yebhuyyena niyataparicchedo hoti, gabbhaseyyakakāmāvacaradevarūpāvacarasattānaṃ sukkasoṇitādiutubhojanādiutuādipaccayuppannapaccayūpatthambhito ca, so āyuhetukattā kāraṇūpacārena āyu, ukkaṃsaparicchedavasena paramāyūti ca vuccati. yathāsakaṃ khaṇamattāvaṭṭhāyīnampi hi attanā sahajātānaṃ rūpārūpadhammānaṃ ṭhapanākāravuttitāya pavattakāni rūpārūpajīvitindriyāni na kevalaṃ nesaṃ khaṇaṭṭhitiyā eva kāraṇabhāvena anupālakāni, atha kho yāva bhaṅgupacchedā [bhavaṅgupacchedā (dī॰ ni॰ ṭī॰ 1.40)] anupabandhassa avicchedahetubhāvenāpi. tasmā cesa āyuhetukoyeva, taṃ pana devānaṃ, nerayikānañca yebhuyyena niyataparicchedaṃ, uttarakurukānaṃ pana ekantaniyataparicchedameva. avasiṭṭhamanussapetatiracchānagatānaṃ pana ciraṭṭhitisaṃvattanikakammabahule kāle taṃkammasahitasantānajanitasukkasoṇitapaccayānaṃ, tammūlakānañca candimasūriyasamavisamaparivattanādijanitautuāhārādisamavisamapaccayānaṃ vasena cirācirakālatāya aniyataparicchedaṃ, tassa ca yathā purimasiddhabhavapatthanāvasena taṃtaṃgatinikāyādīsu vaṇṇasaṇṭhānādivisesaniyamo siddho, dassanānussavādīhi tathāyeva ādito gahaṇasiddhiyā, evaṃ tāsu tāsu upapattīsu nibbattasattānaṃ <pb ed="V" n="1.0366"/> yebhuyyena samappamāṇaṃ ṭhitikālaṃ dassanānussavehi labhitvā taṃ paramataṃ ajjhosāya pavattitabhavapatthanāvasena ādito paricchedaniyamo veditabbo.</p>

<p rend="bodytext">yasmā pana kammaṃ tāsu tāsu upapattīsu yathā taṃtaṃupapattinissitavaṇṇādinibbattane samatthaṃ, evaṃ niyatāyuparicchedāsu upapattīsu paricchedātikkamena vipākanibbattane samatthaṃ na hoti, tasmā vuttaṃ <hi rend="bold">‘‘āyuppamāṇeneva cavantī’’</hi>ti. yasmā pana upatthambhakapaccayasahāyehi anupālakapaccayehi upādinnakakkhandhānaṃ pavattetabbākāro atthato paramāyukassa hoti yathāvuttaparicchedānatikkamanato, tasmā satipi kammāvasese ṭhānaṃ na sambhavati, tena vuttaṃ <hi rend="bold">‘‘attano puññabalena ṭhātuṃ na sakkontī’’</hi>ti. ‘‘āyukkhayā vā puññakkhayā vā ābhassarakāyā cavitvā’’ti vacanato panettha kāmāvacaradevānaṃ viya <pb ed="M" n="1.0418"/> brahmakāyikānampi yebhuyyeneva niyatāyuparicchedabhāvo veditabbo. tathā hi devalokato devaputtā āyukkhayena puññakkhayena āhārakkhayena kopenāti catūhi kāraṇehi cavantīti <hi rend="bold">aṭṭhakathāsu</hi> (dha॰ pa॰ aṭṭha॰ 1.appamādavagge) vuttaṃ. <hi rend="bold">kappaṃ vā upaḍḍhakappaṃ vā</hi>ti ettha asaṅkhyeyyakappo adhippeto, so ca tathārūpo kāloyeva, <hi rend="bold">vā</hi>-saddo pana kappassa tatiyabhāgaṃ vā tato ūnamadhikaṃ vāti vikappanattho.</p>

<p rend="bodytext" n="41"><hi rend="paranum">41</hi><hi rend="dot">.</hi> <hi rend="bold">anabhiratī</hi>ti ekakavihārena anabhiramaṇasaṅkhātā aññehi samāgamicchāyeva. tattha ‘‘ekakassa dīgharattaṃ nivasitattā’’ti pāḷiyaṃ vacanatoti vuttaṃ <hi rend="bold">‘‘aparassāpī’’</hi>tiādi. evamanvayamatthaṃ dassetvā nanu ukkaṇṭhitāpi siyāti codanāsodhanavasena byatirekaṃ dasseti <hi rend="bold">‘‘yā panā’’</hi>tiādinā. piyavatthuvirahena, piyavatthualābhena vā cittavigghāto <hi rend="bold">ukkaṇṭhitā,</hi> sā panatthato domanassacittuppādova, tenāha <hi rend="bold">‘‘paṭighasampayuttā’’</hi>ti. <hi rend="bold">sā brahmaloke natthi</hi> jhānānubhāvapahīnattā. taṇhādiṭṭhisaṅkhātā cittassa purimāvatthāya ubbijjanā phandanā eva idha <hi rend="bold">paritassanā. </hi> sā hi dīgharattaṃ jhānaratiyā ṭhitassa yathāvuttānabhiratinimittaṃ uppannā ‘‘ahaṃ mama’’nti gahaṇassa ca kāraṇabhūtā. tena vakkhati ‘‘taṇhātassa nāpi diṭṭhitassanāpi vaṭṭatī’’ti (dī॰ ni॰ aṭṭha॰ 1.41) nanu vuttaṃ atthuddhāre imaṃyeva pāḷiṃ nīharitvā ‘‘aho vata aññepi sattā itthattaṃ āgaccheyyunti ayaṃ taṇhātassanā nāmā’’ti? saccaṃ, taṃ pana diṭṭhitassanāya visuṃ udāharaṇaṃ dassentena taṇhātassanameva tato niddhāretvā vuttaṃ, na pana ettha diṭṭhitassanāya alabbhamānattāti na doso. idāni samānasaddavacanīyānaṃ atthānamuddharaṇaṃ katvā idhādhippetaṃ vibhāvetuṃ <hi rend="bold">‘‘sā panesā’’</hi>tiādimāha. paṭighasaṅkhāto cittutrāso eva <hi rend="bold">tāsatassanā.</hi> evamaññatthāpi yathārahaṃ. <hi rend="bold">‘‘jātiṃ paṭiccā’’</hi>tiādi vibhaṅgapāḷi, (vibha॰ 921) tatrāyamatthakathā <pb ed="V" n="1.0367"/> – <hi rend="bold">jātiṃ paṭicca bhaya</hi>nti jātipaccayā uppannabhayaṃ. <hi rend="bold">bhayānaka</hi>nti ākāraniddeso. <hi rend="bold">chambhitatta</hi>nti bhayavasena gattakampo, visesato hadayamaṃsacalanaṃ. <hi rend="bold">lomahaṃso</hi>ti lomānaṃ haṃsanaṃ, bhittiyaṃ nāgadantānamiva uddhaggabhāvo, iminā padadvayena kiccato bhayaṃ dassetvā puna <hi rend="bold">cetaso utrāso</hi>ti sabhāvato dassitanti. <hi rend="bold">ṭīkāyaṃ pana</hi> ‘‘bhayānakanti bheravārammaṇanimittaṃ balavabhayaṃ, tena sarīrassa thaddhabhāvo chambhitatta’’nti <pb ed="M" n="1.0419"/> (dī॰ ni॰ ṭī॰ 1.41) vuttaṃ, aneneva bhayanti ettha khuddakabhayaṃ dassitaṃ, <hi rend="bold">iti</hi> ettha payoge <hi rend="bold">ayaṃ</hi> tassanāti evaṃ sabbattha attho. <hi rend="bold">paritassitavipphanditamevā</hi>ti ettha ‘‘diṭṭhisaṅkhātena ceva taṇhāsaṅkhātena ca paritassitena vipphanditameva calitameva kampitamevā’’ti (dī॰ ni॰ aṭṭha॰ 1.105-117) aṭṭhakathāyamatthaṃ vakkhati. tena viññāyati labbhamānampi taṇhātassanamantarena diṭṭhitassanāyeva nihaṭāti. <hi rend="bold">‘‘tepī’’</hi>tiādi sīhopamasuttantapāḷi (a॰ ni॰ 4.33) tattha <hi rend="bold">tepī</hi>ti dīghāyukā devāpi. <hi rend="bold">bhaya</hi>nti bhaṅgānupassanāpariciṇṇante sabbasaṅkhārato bhāyanavasena uppannaṃ bhayañāṇaṃ. <hi rend="bold">saṃvega</hi>nti sahottappañāṇaṃ, ottappameva vā. <hi rend="bold">santāsa</hi>nti ādīnavanibbidānupassanāhi saṅkhārehi santāsanañāṇaṃ. <hi rend="bold">upapattivasenā</hi>ti paṭisandhivaseneva.</p>

<p rend="bodytext"><hi rend="bold">sahabyata</hi>nti sahāyabhāvamiccheva saddato attho sahabya-saddassa sahāyatthe pavattanato. so hi saha byāyati pavattati, dosaṃ vā paṭicchādetīti <hi rend="bold">sahabyo</hi>ti vuccati, tassa bhāvo <hi rend="bold">sahabyatā.</hi> sahāyabhāvo pana sahabhāvoyeva nāmāti adhippāyato atthaṃ dassetuṃ <hi rend="bold">‘‘sahabhāva’’</hi>nti vuttaṃ. sasādhanasamavāyattho vā <hi rend="bold">saha</hi>-saddo adhikiccapade adhisaddo viya, tasmā saha ekato vattamānassa bhāvo <hi rend="bold">sahabyaṃ</hi> yathā ‘‘dāsabya’’nti tadeva sahabyatā, sakatthavuttivasena imamevatthaṃ sandhāyāha <hi rend="bold">‘‘sahabhāva’’</hi>nti. apica saha vāti pavattatīti <hi rend="bold">sahavo,</hi> tassa bhāvo <hi rend="bold">sahabyaṃ</hi> yathā ‘‘vīrassa bhāvo vīriya’’nti, tadeva <hi rend="bold">sahabyatā</hi>ti evaṃ vimānaṭṭhakathāyaṃ (vi॰ va॰ aṭṭha॰ 172) vuttaṃ, tasmā tadatthaṃ dassetuṃ evaṃ vuttantipi daṭṭhabbaṃ.</p>

<p rend="bodytext" n="42"><hi rend="paranum">42</hi><hi rend="dot">.</hi> ime satte abhibhavitvāti seso. abhibhavanā cettha pāpasabhāvena jeṭṭhabhāvena ‘‘te satte abhibhavitvā ṭhito’’ti attano maññanāyevāti vuttaṃ <hi rend="bold">‘‘jeṭṭhakohamasmī’’</hi>ti. <hi rend="bold">aññadatthū</hi>ti dassane antarāyābhāvavacanena, <hi rend="bold">daso</hi>ti ettha dassaneyyavisesapariggahābhāvena ca anāvaraṇadassāvitaṃ paṭijānātīti āha <hi rend="bold">‘‘sabbaṃ passāmīti attho’’</hi>ti. dassaneyyavisesassa hi padesabhūtassa aggahaṇe sati gahetabbassa nippadesatā viññāyati yathā ‘‘dikkhito na <pb ed="M" n="1.0420"/> dadātī’’ti, deyyadhammavisesassa cettha padesabhūtassa aggahaṇato pabbajito sabbampi na dadātīti gahetabbassa deyyadhammassa nippadesatā viññāyati. evamīdisesu. vase vattemīti <hi rend="bold">vasavattī.</hi> <pb ed="V" n="1.0368"/> ahaṃ-saddayogato hi sabbattha amhayogena vacanattho. sattabhājanabhūtassa lokassa nimmātā cāti sambandho. <hi rend="bold">‘‘pathavī’’</hi>tiādi cettha bhājanalokavasena adhippāyakathanaṃ. <hi rend="bold">sajitā</hi>ti racitā, vibhajitā vā, tenāha <hi rend="bold">‘‘tvaṃ khattiyo nāmā’’</hi>tiādi. <hi rend="bold">ciṇṇavasitāyā</hi>ti samāciṇṇapañcavidhavasibhāvato. <hi rend="bold">tatthā</hi>ti bhūtabhabyesu. <hi rend="bold">antovatthimhī</hi>ti antogabbhāsaye. <hi rend="bold">paṭhamacittakkhaṇe</hi>ti paṭisandhicittakkhaṇe. <hi rend="bold">dutiyato</hi>ti paṭhamabhavaṅgacittakkhaṇato. <hi rend="bold">paṭhamairiyāpathe</hi>ti yena paṭisandhiṃ gaṇhāti, tasmiṃ iriyāpathe. iti atītavasena, bhūta-saddassa vattamānavasena ca bhabya-saddassa attho dassito. <hi rend="bold">ṭīkāyaṃ</hi> (dī॰ ni॰ ṭī॰ 1.42) pana bhabya-saddattho anāgatavasenāpi vutto. ahesunti hi bhūtā. bhavanti, bhavissanti cāti bhabyā tabbānīyā viya ṇyapaccayassa kattaripi pavattanato.</p>

<p rend="bodytext">‘‘issaro kattā nimmātā’’ti vatvāpi puna ‘‘mayā ime sattā nimmitā’’ti vacanaṃ kimatthiyanti āha <hi rend="bold">‘‘idāni kāraṇavasenā’’</hi>tiādi [kāraṇato (aṭṭhakathāyaṃ)] kāraṇavasena sādhetukāmatāya paṭiññākaraṇatthanti vuttaṃ hoti. nanu cesa brahmā anavaṭṭhitadassanattā puthujjanassa purimatarajātiparicitampi kammassakatāñāṇaṃ vissajjetvā vikubbaniddhivasena cittuppādamattapaṭibaddhena sattanimmānena vipallaṭṭho ‘‘mayā ime sattā nimmitā’’tiādinā issarakuttadassanaṃ pakkhandamāno abhinivisanavasena patiṭṭhito, na pana patiṭṭhāpanavasena. atha kasmā kāraṇavasena sādhetukāmo paṭiññaṃ karotīti vuttanti? na cevaṃ daṭṭhabbaṃ. tesampi hi ‘‘evaṃ hotī’’tiādinā pacchā uppajjantānampi tathāabhinivesassa vakkhamānattā paresaṃ patiṭṭhāpanakkameneva tassa so abhiniveso jāto, na tu abhinivisanamattena, tasmā evaṃ vuttanti daṭṭhabbaṃ. tenevāha ‘‘taṃ kissa hetū’’tiādi. pāḷiyaṃ <hi rend="bold">manaso paṇidhī</hi>ti manaso patthanā, tathā cittuppattimattamevāti vuttaṃ hoti.</p>

<p rend="bodytext"><hi rend="bold">itthabhāva</hi>nti idappakārabhāvaṃ. yasmā pana so pakāro brahmattabhāvoyevidhādhippeto, tasmā <hi rend="bold">‘‘brahmabhāva’’</hi>nti vuttaṃ. ayaṃ pakāro <hi rend="bold">itthaṃ,</hi> tassa <pb ed="M" n="1.0421"/> bhāvo <hi rend="bold">itthatta</hi>nti hi nibbacanaṃ. <hi rend="bold">kevala</hi>nti kammassakatāñāṇena asammissaṃ suddhaṃ. <hi rend="bold">maññanāmattenevā</hi>ti diṭṭhimaññanāmatteneva, na adhimānavasena. <hi rend="bold">vaṅkachiddena vaṅkaāṇī viya onamitvā</hi> vaṅkaladdhikena vaṅkaladdhikā onamitvā <hi rend="bold">tasseva</hi> brahmuno <hi rend="bold">pādamūlaṃ gacchanti,</hi> taṃpakkhakā bhavantīti attho. nanu ca devānaṃ upapattisamanantaraṃ ‘‘imāya nāma gatiyā cavitvā iminā nāma kammunā idhūpapannā’’ti paccavekkhaṇā hoti, atha kasmā tesaṃ evaṃ maññanā siyāti? purimajātīsu kammassakatāñāṇe sammadeva niviṭṭhajjhāsayānameva tathāpaccavekkhaṇāya pavattito. tādisānameva hi tathāpaccavekkhaṇā <pb ed="V" n="1.0369"/> sambhavati, sā ca kho yebhuyyavasena, ime pana purimāsupi jātīsu issarakuttadiṭṭhivasena nibaddhābhinivesā evameva maññamānā ahesunti. tathā hi pāḷiyaṃ vuttaṃ ‘‘iminā maya’’ntiādi.</p>

<p rend="bodytext" n="43"><hi rend="paranum">43</hi><hi rend="dot">.</hi> īsati abhibhavatīti <hi rend="bold">īso,</hi> mahanto īso <hi rend="bold">maheso,</hi> suppatiṭṭhitamahesatāya parehi ‘‘maheso’’ iti akkhāyatīti <hi rend="bold">mahesakkho,</hi> mahesakkhānaṃ atisayena mahesakkhoti <hi rend="bold">mahesakkhataro</hi>ti vacanattho. so pana mahesakkhatarabhāvo ādhipateyyaparivārasampattiyā kāraṇabhūtāya viññāyatīti vuttaṃ <hi rend="bold">‘‘issariyaparivāravasena mahāyasataro’’</hi>ti.</p>

<p rend="bodytext" n="44"><hi rend="paranum">44</hi><hi rend="dot">.</hi> kiṃ panetaṃ kāraṇanti anuyogenāha <hi rend="bold">‘‘so tato’’</hi>tiādi, tena ‘‘itthattaṃ āgacchatī’’ti vuttaṃ idhāgamanameva kāraṇanti dasseti. <hi rend="bold">idheva āgacchatī</hi>ti imasmiṃ manussaloke eva paṭisandhivasena āgacchati. <hi rend="bold">eta</hi>nti ‘‘ṭhānaṃ kho panetaṃ bhikkhave, vijjatī’’ti vacanaṃ. pāḷiyaṃ <hi rend="bold">yaṃ aññataro satto</hi>ti ettha <hi rend="bold">ya</hi>nti nipātamattaṃ, kāraṇatthe vā esa nipāto, hetumhi vā paccattaniddeso, yena ṭhānenāti attho, kiriyāparāmasanaṃ vā etaṃ. ‘‘itthattaṃ āgacchatī’’ti ettha yadetaṃ itthattassa āgamanasaṅkhātaṃ ṭhānaṃ, tadetaṃ vijjatīti attho. esa na so <hi rend="bold">pabbajati, cetosamādhiṃ phusati, pubbenivāsaṃ anussatī</hi>ti etesupi padesu. ‘‘ṭhānaṃ kho panetaṃ bhikkhave, vijjati, yaṃ aññataro satto’’ti hi imāni padāni ‘‘pabbajatī’’tiādīhipi padehi paccekaṃ yojetabbāni. na gacchatīti <hi rend="bold">agāraṃ,</hi> gehaṃ, agārassa hitaṃ <hi rend="bold">āgāriyaṃ,</hi> kasigorakkhādikammaṃ, tamettha natthīti <hi rend="bold">anāgāriyaṃ,</hi> pabbajjā, tenāha <hi rend="bold">‘‘agārasmā’’</hi>tiādi. <hi rend="bold">pa</hi>-saddena visiṭṭho <hi rend="bold">vaja</hi>-saddo upasaṅkamaneti vuttaṃ <hi rend="bold">‘‘upagacchatī’’</hi>ti. <hi rend="bold">para</hi>nti <pb ed="M" n="1.0422"/> pacchā, atisayaṃ vā, aññaṃ pubbenivāsantipi attho. ‘‘na saratī’’ti vutteyeva ayamattho āpajjatīti dasseti <hi rend="bold">‘‘saritu’’</hi>ntiādinā. <hi rend="bold">apassanto</hi>ti pubbenivāsānussatiñāṇena apassanahetu, passituṃ asakkonto hutvātipi vaṭṭati. māna-saddo viya hi anta-saddo idha sāmatthiyattho. <hi rend="bold">sadābhāvato</hi>ti sabbadā vijjamānattā. <hi rend="bold">jarāvasenāpī</hi>ti ettha <hi rend="bold">pi</hi>-saddena maraṇavasenāpīti sampiṇḍeti.</p>

<p rend="bodytext" n="45"><hi rend="paranum">45</hi><hi rend="dot">.</hi> khiḍḍāpadosinoti kattuvasena padasiddhi, khiḍḍāpadosikāti pana sakatthavuttivasena, saddamanapekkhitvā pana atthameva dassetuṃ <hi rend="bold">‘‘khiḍḍāyā’’</hi>tiādi vuttaṃ. ‘‘khiḍḍāpadosakā’’ti vā vattabbe i-kārāgamavasena evaṃ vuttaṃ. padussanaṃ vā <hi rend="bold">padoso,</hi> khiḍḍāya padoso <hi rend="bold">khiḍḍāpadoso,</hi> so etesanti <hi rend="bold">khiḍḍāpadosikā. ‘‘padūsikātipi pāḷiṃ likhantī’’</hi>ti aññanikāyikānaṃ pamādalekhataṃ dasseti<pb ed="V" n="1.0370"/>. mahāvihāravāsīnikāyikānañhi vācanāmaggavasena ayaṃ saṃvaṇṇanā pavattā. apica tena potthakāruḷhakāle pamādalekhaṃ dasseti. tampi hi padatthasodhanāya aṭṭhakathāya sodhitaniyāmeneva gahetabbaṃ, tenāha <hi rend="bold">‘‘sā aṭṭhakathāyaṃ natthī’’</hi>ti. velaṃ atikkantaṃ <hi rend="bold">ativelaṃ,</hi> taṃ. bhāvanapuṃsakañcetaṃ, tenāha <hi rend="bold">‘‘aticira’’</hi>nti, āhārūpabhogakālaṃ atikkamitvāti vuttaṃ hoti. <hi rend="bold">ratidhamma</hi>-saddo hassakhiḍḍā-saddehi paccekaṃ yojetabbo ‘‘hassakhiḍḍāsu ratidhammo ramaṇasabhāvo’’ti. hasanaṃ <hi rend="bold">hasso,</hi> keḷihasso. kheḍanaṃ kīḷanaṃ <hi rend="bold">khiḍḍā,</hi> kāyikavācasikakīḷā. anuyogavasena taṃsamāpannāti dassento āha <hi rend="bold">‘‘hassaratidhammañcevā’’</hi>tiādi. kīḷā yesaṃ te <hi rend="bold">keḷino,</hi> tesaṃ hasso tathā. kīḷāhassapayogena uppajjanakasukhañcettha <hi rend="bold">keḷihassasukhaṃ.</hi> tadavasiṭṭhakīḷāpayogena uppajjanakaṃ <hi rend="bold">kāyikavācasikakīḷāsukhaṃ.</hi></p>

<p rend="bodytext"><hi rend="bold">‘‘te kirā’’</hi>tiādi vitthāradassanaṃ. <hi rend="bold">kira</hi>-saddo hettha vitthārajotakoyeva, na tu anussavanāruciyādijotako tathāyeva pāḷiyaṃ, aṭṭhakathāsu ca vuttattā. <hi rend="bold">sirivibhavenā</hi>ti sarīrasobhaggādisiriyā, parivārādisampattiyā ca. <hi rend="bold">nakkhatta</hi>nti chaṇaṃ. yebhuyyena hi nakkhattayogena katattā tathāyogo vā hotu, mā vā, nakkhattamicceva vuccati. <hi rend="bold">āhāra</hi>nti ettha ko devānamāhāro, kā ca tesamāhāravelāti? sabbesampi kāmāvacaradevānaṃ sudhāhāro. dvādasapāpadhammavigghātena <pb ed="M" n="1.0423"/> hi sukhassa dhāraṇato devānaṃ bhojanaṃ ‘‘sudhā’’ti vuccati. sā pana setā saṅkhūpamā atulyadassanā suci sugandhā piyarūpā. yaṃ sandhāya <hi rend="bold">sudhābhojanajātake</hi> vuttaṃ –</p>

<p rend="gatha1">‘‘saṅkhūpamaṃ seta’matulyadassanaṃ,</p>

<p rend="gatha2">suciṃ sugandhaṃ piyarūpa’mabbhutaṃ.</p>

<p rend="gatha3">adiṭṭhapubbaṃ mama jātu cakkhubhi,</p>

<p rend="gathalast">kā devatā pāṇisu kiṃ sudho’dahī’’ti.. (jā॰ 2.21.227).</p>

<p rend="gatha1">‘‘bhuttā ca sā dvādasahanti pāpake,</p>

<p rend="gatha2">khuddaṃ pipāsaṃ aratiṃ daraklamaṃ.</p>

<p rend="gatha3">kodhūpanāhañca vivādapesuṇaṃ,</p>

<p rend="gathalast">sītuṇha tandiñca rasuttamaṃ ida’’nti ca.. (jā॰ 2.21.229).</p>

<p rend="bodytext">sā ca heṭṭhimehi heṭṭhimehi uparimānaṃ uparimānaṃ paṇītatamā hoti, taṃ yathāsakaṃ parimitadivasavasena <pb ed="V" n="1.0371"/> divase divase bhuñjanti. keci pana vadanti ‘‘biḷārapadappamāṇaṃ sudhāhāraṃ te bhuñjanti, so jivhāya ṭhapitamatto yāva kesagganakhaggā kāyaṃ pharati, yathāsakaṃ gaṇitadivasavasena satta divase yāpanasamattho hotī’’ti. kecivāde panettha <hi rend="bold">biḷārapada</hi>-saddo suvaṇṇasaṅkhātassa saṅkhyāvisesassa vācako. pamāṇato pana udumbaraphalappamāṇaṃ, yaṃ pāṇitalaṃ kabaḷaggahantipi vuccati. vuttañhi <hi rend="bold">madhukose</hi> –</p>

<p rend="gatha1">‘‘pāṇirakkho picu cāpi, suvaṇṇakamudumbaraṃ.</p>

<p rend="gathalast">biḷārapadakaṃ pāṇi-talaṃ taṃ kabaḷaggaha’’nti..</p>

<p rend="bodytext"><hi rend="bold">‘‘nirantaraṃ khādantāpi pivantāpī’’</hi>ti idaṃ parikappanāvasena vuttaṃ, na pana evaṃ niyamavasena tathā khādanapivanānamaniyamabhāvato. <hi rend="bold">kammajatejassa balavabhāvo</hi> uḷārapuññanibbattattā, uḷāragarusiniddhasudhāhārajīraṇato ca. <hi rend="bold">karajakāyassa mandabhāvo</hi> pana sukhumālabhāvato. teneva hi bhagavā indasālaguhāyaṃ pakatipathaviyaṃ patiātuṃ asakkontaṃ sakkaṃ devarājānaṃ ‘‘oḷārikaṃ kāyaṃ adhiṭṭhehī’’ti avoca. manussānaṃ pana kammajatejassa mandabhāvo, karajakāyassa balavabhāvo ca vuttaviparītena veditabbo. <hi rend="bold">karajakāyo</hi>ti ettha <hi rend="bold">ko</hi> vuccati sarīraṃ, tattha pavatto. rajo <pb ed="M" n="1.0424"/> <hi rend="bold">karajo,</hi> kiṃ taṃ? sukkasoṇitaṃ. tañhi ‘‘rāgo rajo na ca pana reṇu vuccatī’’ti (mahāni॰ 209; cūḷani॰ 74) evaṃ vuttarāgarajaphalattā sarīravācakena ka-saddena visesetvā kāraṇavohārena ‘‘karajo’’ti vuccati. tena sukkasoṇitasaṅkhātena karajena sambhūto kāyo karajakāyoti ācariyā. tathā hi kāyo mātāpettikasambhavoti vutto. <hi rend="bold">mahāassapūrasuttantaṭīkāyaṃ</hi> pana ‘‘karīyati gabbhāsaye khipīyatīti karo, sambhavo, karato jātoti karajo, mātāpettikasambhavoti attho. mātuādīnaṃ saṇṭhāpanavasena karato hatthato jātoti karajoti apare. ubhayathāpi karajakāyanti catusantatirūpamāhā’’ti vuttaṃ. karoti putte nibbattetīti karo, sukkasoṇitaṃ, tena jāto karajotipi vadanti. tathā asambhūtopi ca devādīnaṃ kāyo tabbohārena <hi rend="bold">‘‘karajakāyo’’</hi>ti vuccati yathā ‘‘pūtikāyo, jarasiṅgālo’’ti. <hi rend="bold">tesa</hi>nti manussānaṃ. <hi rend="bold">acchayāgu</hi> nāma pasannā akasaṭā yāgu. <hi rend="bold">vatthu</hi>nti karajakāyaṃ. <hi rend="bold">ekaṃ āhāravela</hi>nti ekadivasamattaṃ, kesañci matena pana sattāhaṃ.</p>

<p rend="bodytext">evaṃ anvayato byatirekato ca dassetvā upamāvasenapi tamāvikaronto <hi rend="bold">‘‘yathā nāmā’’</hi>tiādimāha. <hi rend="bold">tattapāsāṇe</hi>ti accuṇhapāsāṇe. rattasetapadumato avasiṭṭhaṃ <hi rend="bold">uppalaṃ. akathāya</hi>nti <pb ed="V" n="1.0372"/> mahāaṭṭhakathāyaṃ. <hi rend="bold">avisesenā</hi>ti ‘‘devāna’’nti avisesena, devānaṃ kammajatejo balavā hoti, karajaṃ mandanti vā kammajatejakarajakāyānaṃ balavamandatāsaṅkhāta kāraṇasāmaññena. tadetañhi kāraṇaṃ sabbesampi devānaṃ samānameva, tasmā sabbepi devā gahetabbāti vuttaṃ hoti. kabaḷīkārabhūtaṃ sudhāhāraṃ upanissāya jīvantīti <hi rend="bold">kabaḷīkārāhārūpajīvino. kecī</hi>ti abhayagirivāsino. <hi rend="bold">‘‘khiḍḍāpadussanamatteneva hete khiḍḍāpadosikāti vuttā’’</hi>ti ayaṃ pāṭho <hi rend="bold">‘‘teyeva cavantīti veditabbā’’</hi>ti etassānantare paṭhitabbo tadanusandhikattā. ayañhetthānusandhi – yadi sabbepi evaṃ karontā kāmāvacaradevā caveyyuṃ, atha kasmā ‘‘khiḍḍāpadosikā’’ti nāmavisesena bhagavatā vuttāti? vicāraṇāya evamāhāti, etena imamatthaṃ dasseti ‘‘sabbepi devā evaṃ cavantāpi khiḍḍāya padussanasabhāvamattaṃ pati nāmavisesena <pb ed="M" n="1.0425"/> tathā vuttā’’ti. yadeke vadeyyuṃ ‘‘kecivādapatiṭṭhāpakoyaṃ pāṭho’’ti, tadayuttameva iti-saddantarikattā, ante ca tassa avijjamānattā. atthikehi pana tassa kecivādasamavarodhanaṃ ante itisaddo yojetabboti.</p>

<p rend="bodytext" n="47-48"><hi rend="paranum">47-48</hi><hi rend="dot">.</hi> manopadosinoti kattuvasena padasiddhi, manopadosikāti ca sakatthavuttivasena, atthamattaṃ pana dassetuṃ <hi rend="bold">‘‘manenā’’</hi>tiādi vuttaṃ. <hi rend="bold">‘‘manopadosakā’’</hi>ti vā vattabbe i-kārāgamavasena evaṃ vuttaṃ. <hi rend="bold">manenā</hi>ti issāpakatattā paduṭṭhena manasā. aparo nayo – usūyanavasena manasā padoso <hi rend="bold">manopadoso,</hi> vināsabhūto so etesamatthīti <hi rend="bold">manopadosikā</hi>ti. ‘‘te aññamaññamhi paduṭṭhacittā kilantakāyā kilantacittā te devā tamhā kāyā cavantī’’ti vacanato <hi rend="bold">‘‘ete cātumahārājikā’’</hi>ti āha. manena padussanamatteneva hete manopadosikāti vuttā. <hi rend="bold">‘‘tesu kirā’’</hi>tiādi vitthāro. <hi rend="bold">rathena vīthiṃ paṭipajjatī</hi>ti upalakkhaṇamattaṃ aññehi aññatthāpi paṭipajjanasambhavato. <hi rend="bold">eta</hi>nti attano sampattiṃ. <hi rend="bold">uddhumāto viyā</hi>ti pītiyā karaṇabhūtāya unnato viya. <hi rend="bold">bhijjamāno viyā</hi>ti tāya bhijjanto viya, pītiyā vā kattubhūtāya bhañjito viya. <hi rend="bold">kuddhā nāma suvijānanā honti,</hi> tasmā <hi rend="bold">kuddhabhāvamassa ñatvā</hi>ti attho.</p>

<p rend="bodytext"><hi rend="bold">akuddho rakkhatī</hi>ti kuddhassa so kodho itarasmiṃ akujjhante anupādāno ceva ekavāramattaṃ uppattiyā anāsevano ca hutvā cāvetuṃ na sakkoti, udakantaṃ patvā aggi viya nibbāyati, tasmā akuddho itaraṃ cavanato rakkhati. ubhosu pana kuddhesu bhiyyo bhiyyo aññamaññamhi parivaḍḍhanavasena tikhiṇasamudācāro nissayadahanaraso kodho uppajjamāno hadayavatthuṃ nidahanto accantasukhumālakarajakāyaṃ vināseti, tato sakalopi attabhāvo antaradhāyati<pb ed="V" n="1.0373"/>, tamatthaṃ dassetumāha <hi rend="bold">‘‘ubhosu panā’’</hi>tiādi. tathā cāha pāḷiyaṃ ‘‘te aññamaññamhi paduṭṭhacittā kilantakāyā kilantacittā te devā tamhā kāyā cavantī’’ti. <hi rend="bold">ekassa kodho itarassa paccayo hoti, tassapi kodho itarassa paccayo hotī</hi>ti ettha kodhassa bhiyyo bhiyyo parivaḍḍhanāya eva paccayabhāvo veditabbo, na cavanāya nissayadahanarasena attanoyeva kodhena hadayavatthuṃ nidahantena accantasukhumālassa <pb ed="M" n="1.0426"/> karajakāyassa cavanato. <hi rend="bold">kandantānaṃyeva orodhāna</hi>nti anādaratthe sāmivacanaṃ. <hi rend="bold">ayamettha dhammatā</hi>ti ayaṃ tesaṃ karajakāyamandatāya, tathāuppajjanakassa ca kodhassa balavatāya ṭhānaso cavanabhāvo etesu devesu rūpārūpadhammānaṃ dhammaniyāmo sabhāvoti attho.</p>

<p rend="bodytext" n="49-52"><hi rend="paranum">49-52</hi><hi rend="dot">.</hi> <hi rend="bold">cakkhādīnaṃ bhedaṃ passatī</hi>ti virodhipaccayasannipāte vikārāpattidassanato, ante ca adassanūpagamanato vināsaṃ passati oḷārikattā rūpadhammabhedassa. <hi rend="bold">paccayaṃ datvā</hi>ti anantarapaccayādivasena paccayasattiṃ datvā, paccayo hutvāti vuttaṃ hoti, tasmā na passatīti sambandho, balavatarampi samānaṃ iminā kāraṇena na passatīti adhippāyo. <hi rend="bold">balavatara</hi>nti ca cittassa lahutarabhedaṃ sandhāya vuttaṃ. tathā hi ekasmiṃ rūpe dharanteyeva soḷasa cittāni bhijjanti. <hi rend="bold">cittassa bhedaṃ na passatī</hi>ti ettha khaṇe khaṇe bhijjantampi cittaṃ parassa anantarapaccayabhāveneva bhijjati, tasmā purimacittassa abhāvaṃ paṭicchādetvā viya pacchimacittassa uppattito bhāvapakkho balavataro pākaṭova hoti, na abhāvapakkhoti idaṃ kāraṇaṃ dassetuṃ ‘‘cittaṃ panā’’tiādi vuttanti daṭṭhabbaṃ. ayañcattho alābhacakkanidassanena dīpetabbo. yasmā pana takkīvādī nānattanayassa duravadhānatāya, ekattanayassa ca micchāgahitattā ‘‘yadevidaṃ viññāṇaṃ sabbadāpi evarūpena pavattati, ayaṃ me attā nicco’’tiādinā abhinivesaṃ janesi, tasmā tamatthaṃ <hi rend="bold">‘‘so taṃ apassanto’’</hi>tiādinā saha upamāya vibhāveti.</p>

<p rend="subhead">antānantavādavaṇṇanā</p>

<p rend="bodytext" n="53"><hi rend="paranum">53</hi><hi rend="dot">.</hi> antānantasahacarito vādo <hi rend="bold">antānanto</hi> yathā ‘‘kuntā pacarantī’’ti, antānantasannissayo vā yathā ‘‘mañcā ukkuṭṭhiṃ karontī’’ti, so etesanti <hi rend="bold">antānantikā</hi>ti atthaṃ dassetuṃ <hi rend="bold">‘‘antānantavādā’’</hi>ti vuttaṃ. vuttanayena antānantasahacarito, tannissayo vā, antānantesu vā pavatto vādo etesanti <hi rend="bold">antānantavādā.</hi> idāni ‘‘antavā ayaṃ loko’’tiādinā vakkhamānapāṭhānurūpaṃ atthaṃ vibhajanto <hi rend="bold">‘‘antaṃ vā’’</hi>tiādimāha. amati gacchati <pb ed="V" n="1.0374"/> bhāvo osānametthāti hi <hi rend="bold">anto,</hi> mariyādā<pb ed="M" n="1.0427"/>, tappaṭisedhanena <hi rend="bold">ananto.</hi> anto ca ananto ca antānanto ca nevantanānanto ca <hi rend="bold">antānanto</hi> tveva vutto sāmaññaniddesena, ekasesenavā ‘‘nāmarūpapaccayā saḷāyatana’’ntiādīsu (ma॰ ni॰ 3.126; saṃ॰ ni॰ 2.1; udā॰ 1) viya. catutthapadañhettha tatiyapadena samānatthanti antānantapadeneva yathāvuttanayadvayena catudhā attho viññāyati. kassa panāyaṃ antānantoti? lokīyati saṃsāranissaraṇatthikehi diṭṭhigatikehi avapassīyati, lokiyanti vā ettha tehi puññāpuññāni, tabbipāko cāti ‘‘loko’’ti saṅkhyaṃ gatassa attano. tenāha pāḷiyaṃ ‘‘antānantaṃ lokassa paññapentī’’ti. ko paneso attāti? jhānavisayabhūtaṃ kasiṇanimittaṃ. ayañhi diṭṭhigatiko paṭibhāganimittaṃ cakkavāḷapariyantaṃ, apariyantaṃ vā vaḍḍhanavasena, tadanussavādivasena ca tattha lokasaññī viharati, tathā ca aṭṭhakathāyaṃ vakkhati ‘‘taṃ ‘loko’ti gahetvā’’ti (dī॰ ni॰ aṭṭha॰ 1.54-60) keci pana vadanti ‘‘jhānaṃ, taṃsampayuttadhammā ca idha attā, lokoti ca gahitā’’ti, taṃ aṭṭhakathāya na sameti.</p>

<p rend="bodytext">etthāha – yuttaṃ tāva purimānaṃ tiṇṇampi vādīnaṃ antānantikattaṃ antañca anantañca antānantañca ārabbha pavattavādattā, pacchimassa pana takkikassa tadubhayapaṭisedhanavasena pavattavādattā kathaṃ antānantikattanti? tadubhayapaṭisedhanavasena pavattavādattā eva. antānantapaṭisedhanavādopi hi so antānantavisayoyeva tamārabbha pavattattā. etadatthameva hi sandhāya aṭṭhakathāyaṃ <hi rend="bold">‘‘antaṃ vā antantaṃ vā antānantaṃ vā nevantānānantaṃ vā ārabbha pavattavādā’’</hi>ti vuttaṃ. atha vā yathā tatiyavāde desapabhedavasena ekasseva lokassa antavatā, anantavatā ca sambhavati, evamettha takkīvādepi kālapabhedavasena ekasseva tadubhayasambhavato aññamaññapaṭisedhena tadubhayaññeva vuccati, dvinnampi ca paṭisedhānaṃ pariyudāsatā. kathaṃ? antavantapaṭisedhena hi anantavā vuccati, anantavantapaṭisedhena ca antavā. dvipaṭisedho hi pakatiyatthañāpako. iti paṭisedhanavasena antānantasaṅkhātassa ubhayassa vuttattā yuttoyeva tabbisayassa pacchimassāpi antānantikabhāvoti. yadevaṃ so antānantikavādabhāvato tatiyavādasamavarodheyeva siyāti? na, kālapabhedassa adhippetattā. desapabhedavasena hi antānantiko tatiyavādī viya pacchimopi <pb ed="M" n="1.0428"/> takkiko kālapabhedavasena antānantiko hoti. kathaṃ? yasmā ayaṃ lokasaññito attā ananto kadā ci sakkhidiṭṭhoti adhigatavisesehi mahesīhi anusuyyati, tasmā nevantavā. yasmā panāyaṃ antavā kadāci, sakkhidiṭṭhoti tehiyeva anusuyyati, tasmā nānantavāti. ayaṃ takkiko avaḍḍhitabhāvapubbakattā paṭibhāganimittānaṃ vaḍḍhitabhāvassa ubhayathā labbhamānassa parikappitassa attano appaccakkhakāritāya <pb ed="V" n="1.0375"/> anussavādimatte ṭhatvā vaḍḍhitakālavasena ‘‘nevantavā’’ti paṭikkhipati, avaḍḍhitakālavasena pana ‘‘nānantavā’’ti, na pana antatānantatānaṃ accantamabhāvena yathā taṃ ‘‘nevasaññānāsaññā’’ti. yathā cānussutikatakkino, evaṃ jātissaratakkiādīnampi vasena yathāsambhavaṃ yojetabbaṃ.</p>

<p rend="bodytext">keci pana yadi panāyaṃ attā antavā, evaṃ sati dūradese upapajjanānussaraṇādikiccanibbatti na siyā. atha anantavā, evañca idha ṭhitasseva devalokanirayādīsu sukhadukkhānubhavanaṃ siyā. sace pana antavā ceva anantavā ca, evampi tadubhayadosasamāyogo siyā. tasmā ‘‘antavā, anantavā’’ti ca abyākaraṇīyo attāti evaṃ takkanavasena catutthavādappavattiṃ vaṇṇenti. yadi panesa vuttanayena antānantiko bhaveyya, atha kasmā ‘‘ye te samaṇabrāhmaṇā evamāhaṃsu ‘antavā ayaṃ loko parivaṭumo’ti, tesaṃ musā’’tiādinā (dī॰ ni॰ 1.57) tassa purimavādattayapaṭikkhepo vuttoti? purimavādattayassa tena yathādhippetappakāravilakkhaṇabhāvato. teneva hi kāraṇena tathā paṭikkhepo vutto, na pana tassa antānantikattābhāvena, na ca pariyantarahitadiṭṭhivācāhi paṭikkhepena, avassañcetaṃ evameva ñātabbaṃ. aññathā hesa amarāvikkhepapakkhaññeva bhajeyya catutthavādo. na hi antatāanantatātadubhayavinimutto attano pakāro atthi, takkīvādī ca yuttimaggakoyeva. kālabhedavasena ca ekasmimpi loke tadubhayaṃ no na yujjatīti. bhavatu tāva pacchimavādīdvayassa antānantikabhāvo yutto antānantānaṃ vasena ubhayavisayattā tesaṃ vādassa. kathaṃ pana purimavādīdvayassa paccekaṃ antānantikabhāvo yutto siyā <pb ed="M" n="1.0429"/> ekekavisayattā tesaṃ vādassāti? vuccate – samudāye pavattamāna-saddassa avayavepi upacāravuttito. samuditesu hi antānantavādīsu pavattamāno antānanti ka-saddo tattha niruḷhatāya tadavayavesupi paccekaṃ antānantikavādīsu pavattati yathā ‘‘arūpajjhānesu paccekaṃ aṭṭhavimokkhapariyāyo’’, yathā ca ‘‘loke sattāsayo’’ti. atha vā abhinivesato purimakāle pavattavitakkavasena ayaṃ tattha vohāro kato. tesañhi diṭṭhigatikānaṃ tathārūpacetosamādhisamadhigamato pubbakāle ‘‘antavā nu kho ayaṃ loko, udāhu anantavā’’ti ubhayākārāvalambino vitakkassa vasena niruḷho antānantikabhāvo pacchā visesalābhena tesu antānantavādesu ekasseva vādassa saṅgahe uppannepi purimasiddharuḷhiyā vohārīyati yathā ‘‘sabbe sattā maraṇadhammā’’tiādīsu (saṃ॰ ni॰ 1.133) arahati sattapariyāyo, yathā ca bhavantaragatepi maṇḍūkādivohāroti.</p>

<p rend="bodytext" n="54-60"><hi rend="paranum">54-60</hi><hi rend="dot">.</hi> paṭibhāganimittavaḍḍhanāya <pb ed="V" n="1.0376"/> heṭṭhā, upari, tiriyañca cakkavāḷapariyantagatāgatavasena antānantabhāvoti dassetuṃ <hi rend="bold">‘‘paṭibhāganimitta’’</hi>ntiādi vuttaṃ. nti paṭibhāganimittaṃ. <hi rend="bold">uddhamadho avaḍḍhetvā tiriyaṃ vaḍḍhetvā</hi>ti etthāpi ‘‘cakkavāḷapariyantaṃ katvā’’ti adhikāravasena yojetabbaṃ. <hi rend="bold">vuttanayenā</hi>ti ‘‘takkayatīti takkī’’tiādinā (dī॰ ni॰ aṭṭha॰ 1.34) saddato, ‘‘catubbidho takkī’’tiādinā (dī॰ ni॰ aṭṭha॰ 1.34) atthato ca sassatavāde vuttanayena. <hi rend="bold">diṭṭhapubbānusārenā</hi>ti dassanabhūtena viññāṇena upaladdhapubbassa antavantādino anussaraṇena, evañca katvā anussutitakkīsuddhatakkīnampi idha saṅgaho siddho hoti. atha vā diṭṭhaggahaṇeneva ‘‘naccagītavāditavisūkadassanā’’tiādīsu (dī॰ ni॰ 1.10, 194) viya sutādīnampi gahitabhāvo veditabbo. ‘‘antavā’’tiādinā icchitassa attano sabbadābhāvaparāmasanavaseneva imesaṃ vādānaṃ pavattanato sassatadiṭṭhisaṅgaho daṭṭhabbo. tathā hi vakkhati ‘‘satteva ucchedadiṭṭhiyo, sesā sassatadiṭṭhiyo’’ti (dī॰ ni॰ aṭṭha॰ 1.97, 98).</p>

<p rend="subhead">amarāvikkhepavādavaṇṇanā</p>

<p rend="bodytext" n="61"><hi rend="paranum">61</hi><hi rend="dot">.</hi> <hi rend="bold">na</hi> <pb ed="M" n="1.0430"/> <hi rend="bold">maratī</hi>ti ‘‘evamevā’’ti sanniṭṭhānābhāvena na upacchijjati, anekantikāyeva hotīti vuttaṃ hoti. <hi rend="bold">pariyantarahitā</hi>ti osānavigatā, aniṭṭhaṅgatāti attho. <hi rend="bold">vividho</hi>ti ‘‘evampi me no’’tiādinā nānappakāro. <hi rend="bold">khepo</hi>ti sakavādena paravādānaṃ khipanaṃ. ko paneso amarāvikkhepoti? tathāpavatto diṭṭhippadhāno tādisāya vācāya samuṭṭhāpako cittuppādoyeva. amarāya diṭṭhiyā, vācāya ca vikkhipanti, vividhamapanentīti vā <hi rend="bold">amarāvikkhepino,</hi> teyeva ‘‘amarāvikkhepikā’’tipi yujjati. <hi rend="bold">‘‘macchajāti’’</hi> cceva avatvā <hi rend="bold">‘‘ekā’’</hi>ti vadanto macchajātiviseso esoti dasseti. <hi rend="bold">ito cito ca sandhāvati</hi> ekasmiṃ sabhāve anavaṭṭhānato. yathā <hi rend="bold">gāhaṃ na upagacchati,</hi> tathā sandhāvanato, etena amarāya vikkhepo tathā, so viyāti <hi rend="bold">amarāvikkhepo</hi>ti atthamāha ‘‘sā ummujjananimujjanādivasenā’’tiādinā vikkhepapadatthena upamitattā. ayameva hi attho ācariyasāriputtattherenāpi <hi rend="bold">sāratthadīpaniyaṃ</hi> (sārattha॰ ṭī॰ 1.tatiyasaṅgītikathāvaṇṇanā) vutto. amarā viya vikkhepo amarāvikkhepoti keci. atha vā amarā viya vikkhipantīti <hi rend="bold">amarāvikkhepino,</hi> teyeva <hi rend="bold">amarāvikkhepikā. </hi></p>

<p rend="bodytext" n="62"><hi rend="paranum">62</hi><hi rend="dot">.</hi> vikkhepavādino uttarimanussadhamme, abyākatadhamme ca (akusaladhammepi dī॰ ni॰ ṭī॰ 1.62) sabhāvabhedavasena paṭivijjhituṃ ñāṇaṃ natthīti kusalākusalapadānaṃ kusalākusalakammapathavaseneva <pb ed="V" n="1.0377"/> attho vutto. <hi rend="bold">vighāto</hi> vihesā kāyikadukkhaṃ ‘‘vippaṭisāruppattiyā’’ti domanassassa hetubhāvena vacanato, tenāha <hi rend="bold">‘‘dukkhaṃ bhaveyyā’’</hi>ti. <hi rend="bold">musāvāde</hi>ti nimitte bhummavacanaṃ, nissakkatthe vā. musāvādahetu, musāvādato vā ottappena ceva hiriyā cāti attho. kīdisaṃ amarāvikkhepamāpajjatīti āha <hi rend="bold">‘‘apariyantavikkhepa’’</hi>nti, tena amarāsadisavikkhepasaṅkhātaṃ dutiyanayaṃ nivatteti. yathāvutte hi nayadvaye paṭhamanayavasenāyamattho dassito, dutiyanayavasena pana amarāsadisavikkhepaṃ dassetuṃ ‘‘idaṃ kusalanti puṭṭho’’tiādivacanaṃ vakkhati.</p>

<p rend="bodytext"><hi rend="bold">‘‘evantipi me no’’</hi>ti yaṃ tayā puṭṭhaṃ, taṃ evantipi me laddhi no hotīti attho. evaṃ sabbattha yathārahaṃ. <hi rend="bold">aniyamitavikkhepo</hi>ti sassatādīsu ekasmimpi <pb ed="M" n="1.0431"/> pakāre aṭṭhatvā vikkhepakaraṇaṃ, paravādinā yasmiṃ kismiñci pakāre pucchite tassa paṭikkhepavikkhepoti vuttaṃ hoti. atha vā apariyantavikkhepadassanaṃyeva aṭṭhakathāyaṃ kataṃ ‘‘evantipi me noti aniyamitavikkhepo’’tiādinā, ‘‘idaṃ kusalanti vā akusalanti vā puṭṭho’’tiādinā ca. ‘‘evantipi me no’’tiādinā hi aniyametvā, niyametvā ca sassatekaccasassatucchedatakkīvādānaṃ paṭisedhanena taṃ taṃ vādaṃ paṭikkhipateva apariyantavikkhepavādattā. ‘‘amarāvikkhepino’’ti dassetvā attanā pana anavaṭṭhitavādattā na kismiñci pakkhe avatiṭṭhatīti imamatthaṃ dassetuṃ <hi rend="bold">‘‘sayaṃ pana idaṃ…pe॰… na byākarotī’’</hi>ti āha. idāni kusalādīnaṃ abyākaraṇena tadeva anavaṭṭhānaṃ vibhāveti <hi rend="bold">‘‘idaṃ kusalanti puṭṭho’’</hi>tiādinā. tenevāha <hi rend="bold">‘‘ekasmimpi pakkhe na tiṭṭhatī’’</hi>ti. <hi rend="bold">kiṃ no noti te laddhī</hi>ti neva na hotīti tava laddhi hoti kinti attho. <hi rend="bold">no notipi me no</hi>ti neva na hotītipi me laddhi no hoti.</p>

<p rend="bodytext" n="63"><hi rend="paranum">63</hi><hi rend="dot">.</hi> attano paṇḍitabhāvavisayānaññeva rāgādīnaṃ vasena yojanaṃ kātuṃ <hi rend="bold">‘‘ajānantopī’’</hi>tiādimāha. <hi rend="bold">sahasā</hi>ti anupadhāretvā vegena. <hi rend="bold">‘‘bhadramukhā</hi>ti paṇḍitānaṃ samudāciṇṇamālapanaṃ, sundaramukhāti attho. <hi rend="bold">tatthā</hi>ti tasmiṃ byākaraṇe, nimitte cetaṃ bhummaṃ. chandarāgapadānaṃ samānatthabhāvepi vikappanajotakena <hi rend="bold">vā</hi>-saddena yogyattā gobalībaddādinayena bhinnatthatāva yuttāti āha <hi rend="bold">‘‘chando dubbalarāgo,</hi> <hi rend="bold">rāgo balavarāgo’’</hi>ti. <hi rend="bold">dosapaṭighesu</hi>pi eseva nayo. <hi rend="bold">ettakampi nāmā</hi>ti ettha <hi rend="bold">api</hi>-saddo sampiṇḍane vattati, <hi rend="bold">nāma</hi>-saddo garahāyaṃ. na kevalaṃ ito uttaritarameva, atha kho ettakampi na jānāmi nāma, pageva taduttarijānaneti attho. parehi katasakkārasamānavisayānaṃ pana rāgādīnaṃ vasena ayaṃ yojanā – kusalākusalaṃ yathābhūtaṃ <pb ed="V" n="1.0378"/> apajānantopi yesamahaṃ samavāyena kusalameva ‘‘kusala’’nti, akusalameva ‘‘akusala’’nti ca byākareyyaṃ, tesu tathā byākaraṇahetu ‘‘aho vata re paṇḍito’’ti sakkārasammānaṃ karontesu mama chando vā rāgo vā assāti. <hi rend="bold">dosapaṭighesu</hi>pi vuttavipariyāyena yojetabbaṃ. ‘‘taṃ mamassa upādānaṃ, so mamassa vighāto’’ti idaṃ abhidhammanayena (dha॰ sa॰ 1219 ādayo) yathālābhavacanaṃ yathāsambhavaṃ yojetabbanti āha <hi rend="bold">‘‘chandarāgadvaya’’</hi>ntiādi. taṇhādiṭṭhiyo <pb ed="M" n="1.0432"/> eva hi ‘‘upādāna’’nti abhidhamme vuttā (dha॰ sa॰ 1219 ādayo) idāni suttantanayena avisesayojanaṃ dasseti <hi rend="bold">‘‘ubhayampi vā’’</hi>tiādinā. suttante hi dosopi ‘‘upādāna’’nti vutto ‘‘kodhupādānavinibandhā vighātaṃ āpajjantī’’tiādīsu (dī॰ ni॰ ṭī॰ 1.63) <hi rend="bold">‘‘ubhayampī’’</hi>ti ca atthato vuttaṃ, na saddato catunnampi saddānamatthadvayavācakattā. <hi rend="bold">daḷhaggahaṇa</hi>nti amuñcanaggahaṇaṃ. paṭighopi hi ārammaṇaṃ na muñcati upanāhādivasena pavattanato, lobhasseva upādānabhāvena pākaṭattā dosassāpi upādānabhāvaṃ dassetuṃ idaṃ vuttaṃ. <hi rend="bold">vihananaṃ</hi> vihiṃsanaṃ vibādhanaṃ. rāgopi hi pariḷāhavasena sāraddhavuttitāya nissayaṃ vihanati. <hi rend="bold">‘‘rāgo hī’’</hi>tiādinā rāgadosānaṃ upādānabhāve visesadassanamukhena tadatthasamatthanaṃ. vināsetukāmatāya ārammaṇaṃ gaṇhātīti sambandho. <hi rend="bold">itī</hi>ti tasmā gahaṇavihananato.</p>

<p rend="bodytext" n="64"><hi rend="paranum">64</hi><hi rend="dot">.</hi> paḍati sabhāvadhamme jānāti, yathāsabhāvaṃ vā gacchatīti <hi rend="bold">paṇḍā,</hi> sā yesaṃ te paṇḍitāti atthaṃ dasseti <hi rend="bold">‘‘paṇḍiccenā’’</hi>tiādinā. paṇḍitassa bhāvo <hi rend="bold">paṇḍiccaṃ,</hi> paññā. yena hi dhammena pavattinimittabhūtena yutto ‘‘paṇḍito’’ti vuccati, soyeva dhammo <hi rend="bold">paṇḍiccaṃ.</hi> tena sutacintāmayapaññā vuttā tāsameva visayabhāvato. samāpattilābhino hi bhāvanāmayapaññā. ‘‘nipuṇā’’ti iminā pana kammanibbattaṃ paṭisandhipaññāsaṅkhātaṃ sābhāvikañāṇaṃ vuttanti āha <hi rend="bold">‘‘saṇhasukhumabuddhino’’</hi>ti. <hi rend="bold">atthantara</hi>nti atthanānattaṃ, atthameva vā. <hi rend="bold">‘‘viññātaparappavādā’’</hi>ti etena <hi rend="bold">kata</hi>-saddassa kiriyāsāmaññavācakattā ‘‘katavijjo’’tiādīsu viya kata-saddo ñāṇānuyuttataṃ vadatīti dasseti. <hi rend="bold">‘‘katavādaparicayā’’</hi>ti etena pana ‘‘katasippo’’tiādīsu viya samudāciṇṇavādataṃ. ubhinnamantarā pana samuccayadvayena sāmaññaniddesaṃ, ekasesaṃ vāti daṭṭhabbaṃ. vālavedhīnaṃ rūpaṃ sabhāvo viya rūpametesanti <hi rend="bold">vālavedhirūpā</hi>ti āha <hi rend="bold">‘‘vālavedhidhanuggahasadisā’’</hi>ti. satadhā bhinnassa vālaggassa aṃsukoṭivedhakadhanuggahasadisāti attho. tādisoyeva hi <hi rend="bold">‘‘vālavedhī’’</hi>ti adhippeto. <hi rend="bold">maññe</hi>-saddo upamājotakoti vuttaṃ <hi rend="bold">‘‘bhindantā viyā’’</hi>ti. <hi rend="bold">paññāgatenā</hi>ti paññāpabhedena, paññāya eva vā. samanuyuñjanā laddhiyā pucchā. samanugāhanā taṃkāraṇassāti dasseti <hi rend="bold">‘‘kiṃ kusala’’</hi>ntiādinā. samanubhāsanāpi <pb ed="V" n="1.0379"/> ovādavasena samanuyuñjanāyevāti āha <pb ed="M" n="1.0433"/> <hi rend="bold">‘‘samanuyuñjeyyu’’</hi>nti. ‘‘na sampāyeyya’’nti ettha da-kārassa ya-kārādesataṃ, eyya-saddassa ca sāmatthiyatthataṃ dassetuṃ <hi rend="bold">‘‘na sampādeyya’’</hi>ntiādi vuttaṃ.</p>

<p rend="bodytext" n="65-66"><hi rend="paranum">65-66</hi><hi rend="dot">.</hi> mandā atikkhā paññā yassāti <hi rend="bold">mandapañño,</hi> tenāha ‘‘apaññassevetaṃ nāma’’nti. ‘‘mohamūho’’ti vattabbe ha-kāralopena <hi rend="bold">‘‘momūho’’</hi>ti vuttaṃ, tañca atisayatthadīpakaṃ pariyāyadvayassa atirekatthabhāvatoti yathā ‘‘padaṭṭhāna’’nti vuttaṃ <hi rend="bold">‘‘atisammūḷho’’</hi>ti. siddhe hi sati punārambho niyamāya vā hoti, atthantaraviññāpanāya vā. yathā pubbe kammunā āgato, tathā idhāpīti <hi rend="bold">tathāgato,</hi> satto. ettha ca kāmaṃ purimānampi tiṇṇaṃ kusalādidhammasabhāvānavabodhato attheva mandabhāvo, tesaṃ pana attano kusalādidhammānavabodhassa avabodhanato viseso atthīti. pacchimoyeva tadabhāvato mandamomūhabhāvena vutto. nanu ca pacchimassāpi attano dhammānavabodhassa avabodho atthiyeva ‘‘atthi paro loko’ti iti ce me assa, ‘atthi paro loko’ti iti te naṃ byākareyyaṃ, evantipi me no’’tiādivacanatoti? kiñcāpi atthi, na pana tassa purimānaṃ viya apariññātadhammabyākaraṇanimittamusāvādādibhāyanajigucchanākāro atthi, atha kho mahāmūḷhoyevāti tathāvesa vutto. atha vā ‘‘evantipi me no’’tiādinā pucchāya vikkhepakaraṇatthaṃ ‘‘atthi paro loko’’ti iti ce maṃ pucchasīti pucchāṭhapanameva tena dassīyati, na attano dhammānavabodhāvabodhoti ayameva visesena ‘‘mando momūho’’ti vutto. teneva hi tathāvādīnaṃ sañcayaṃ belaṭṭhaputtaṃ ārabbha ‘‘ayañca imesaṃ samaṇabrāhmaṇānaṃ sabbabālo sabbamūḷho’’ti (dī॰ ni॰ 1.181) vuttaṃ. tattha ‘‘atthi paro loko’’ti sassatadassanavasena, sammādiṭṭhivasena vā pucchā. yadi hi diṭṭhigatiko sassatadassanavasena puccheyya, yadi ca sammādiṭṭhiko sammādassanavasenāti dvidhāpi attho vaṭṭati. ‘‘natthi paro loko’’ti natthikadassanavasena, sammādiṭṭhivasena vā, ‘‘atthi ca natthi ca paro loko’’ti ucchedadassanavasena, sammādiṭṭhivasena vā, ‘‘nevatthi na natthi paro loko’’ti vuttapakārattayapaṭikkhepe sati pakārantarassa asambhavato atthitānatthitāhi na vattabbākāro paro lokoti vikkhepaññeva purakkhārena<pb ed="M" n="1.0434"/>, sammādiṭṭhivasena vā pucchā. sesacatukkattayepi vuttanayānusārena attho veditabbo. puññasaṅkhārattiko viya hi kāyasaṅkhārattikena purimacatukkasaṅgahito eva attho sesacatukkattayena sattaparāmāsapuññādisaphalatācodanānayena (attaparāmāsapuññādiphalatācodanānayena dī॰ ni॰ ṭī॰ 1.65, 66) saṅgahito. ettha hi tatiyacatukkena <pb ed="V" n="1.0380"/> puññādikammasaphalatāya, sesacatukkattayena ca sattaparāmāsatāya codanānayo vuttoti daṭṭhabbaṃ.</p>

<p rend="bodytext">amarāvikkhepiko pana sassatādīnaṃ attano aruccanatāya sabbattha ‘‘evantipi me no’’tiādinā vikkhepaññeva karoti. tattha ‘‘evantipi me no’’tiādi tattha tattha pucchitākārapaṭisedhanavasena vikkhepākāradassanaṃ. kasmā pana vikkhepavādino paṭikkhepova sabbattha vutto. nanu vikkhepapakkhassa ‘‘evameva’’nti anujānanampi vikkhepapakkhe avaṭṭhānato yuttarūpaṃ siyāti? na, tatthāpi tassa sammūḷhattā, paṭikkhepavaseneva ca vikkhepavādassa pavattanato. tathā hi sañcayo belaṭṭhaputto raññā ajātasattunā sandiṭṭhikaṃ sāmaññaphalaṃ puṭṭho paralokatthitādīnaṃ paṭisedhanamukheneva vikkhepaṃ byākāsi.</p>

<p rend="bodytext">etthāha – nanu cāyaṃ sabbopi amarāvikkhepiko kusalādayo dhamme, paralokatthitādīni ca yathābhūtaṃ anavabujjhamāno tattha tattha pañhaṃ puṭṭho pucchāya vikkhepanamattaṃ āpajjati, atha tassa kathaṃ diṭṭhigatikabhāvo siyā. na hi avattukāmassa viya pucchitatthamajānantassa vikkhepakaraṇamattena diṭṭhigatikatā yuttāti? vuccate – na heva kho pucchāya vikkhepakaraṇamattena tassa diṭṭhigatikatā, atha kho micchābhinivesavasena. sassatābhinivesavasena hi micchābhiniviṭṭhoyeva puggalo mandabuddhitāya kusalādidhamme, paralokatthitādīni ca yāthāvato appaṭibujjhamāno attanā aviññātassa atthassa paraṃ viññāpetumasakkuṇeyyatāya musāvādabhayena ca vikkhepamāpajjatīti. tathā hi vakkhati ‘‘yāsaṃ satteva ucchedadiṭṭhiyo, sesā sassatadiṭṭhiyo’’ti (dī॰ ni॰ aṭṭha॰ 1.97, 98) atha vā puññapāpānaṃ, tabbipākānañca anavabodhena, asaddahanena ca tabbisayāya pucchāya vikkhepakaraṇameva sundaranti khantiṃ ruciṃ uppādetvā abhinivisantassa uppannā visuṃyevesā ekā diṭṭhi sattabhaṅgadiṭṭhi viyāti daṭṭhabbaṃ. tathā ca vuttaṃ <pb ed="M" n="1.0435"/> ‘‘pariyantarahitā diṭṭhigatikassa diṭṭhi ceva vācā’’ cāti (dī॰ ni॰ aṭṭha॰ 1.61). yaṃ panetaṃ vuttaṃ ‘‘imepi cattāro pubbe pavattadhammānusāreneva diṭṭhiyā gahitattā pubbantakappikesu paviṭṭhā’’ti, tadetassa amarāvikkhepavādassa sassatadiṭṭhisaṅgahavaseneva vuttaṃ. kathaṃ panassa sassatadiṭṭhisaṅgahoti? ucchedavasena anabhinivesanato. natthi hi koci dhammānaṃ yathābhūtavedī vivādabahulattā lokassa. ‘‘evameva’’nti pana saddantarena dhammanijjhānanā anādikālikā loke, tasmā sassatalesassa ettha labbhanato sassatadiṭṭhiyā etassa saṅgaho daṭṭhabbo.</p>

<p rend="subhead">adhiccasamuppannavādavaṇṇanā</p>

<p rend="bodytext" n="67"><hi rend="paranum">67</hi><hi rend="dot">.</hi> adhicca <pb ed="V" n="1.0381"/> yadicchakaṃ yaṃ kiñci kāraṇaṃ kassaci buddhipubbaṃ vinā samuppannoti attalokasaññitānaṃ khandhānaṃ adhiccuppattiākārārammaṇadassanaṃ <hi rend="bold">adhiccasamuppannaṃ</hi> tadākārasannissayeneva pavattito, tadākārasahacaritato ca yathā ‘‘mañcā ghosanti, kuntā pacarantī’’ti, adhiccasamuppannadassanaṃ vā antapadalopena <hi rend="bold">adhiccasamuppannaṃ</hi> yathā ‘‘rūpabhavo rūpa’’nti, imamatthaṃ sandhāya <hi rend="bold">‘‘adhiccasamuppanno’’</hi>tiādi vuttaṃ. <hi rend="bold">akāraṇasamuppanna</hi>nti kāraṇamantarena yadicchakaṃ samuppannaṃ.</p>

<p rend="bodytext" n="68-73"><hi rend="paranum">68-73</hi><hi rend="dot">.</hi> <hi rend="bold">asaññasattā</hi>ti ettha <hi rend="bold">etaṃ</hi> asaññāvacananti attho. <hi rend="bold">desanāsīsa</hi>nti desanāya jeṭṭhakaṃ padhānabhāvena gahitattā, tena saññaṃ dhuraṃ katvā bhagavatā ayaṃ desanā katā, na pana tattha aññesaṃ arūpadhammānampi atthitāyāti dasseti, tenevāha <hi rend="bold">‘‘acittuppādā’’</hi>tiādi. bhagavā hi yathā lokuttaradhammaṃ desento samādhiṃ, paññaṃ vā dhuraṃ katvā deseti, evaṃ lokiyadhammaṃ desento cittaṃ, saññaṃ vā. tattha ‘‘yasmiṃ samaye lokuttaraṃ jhānaṃ bhāveti (dha॰ sa॰ 277), pañcaṅgiko sammāsamādhi (dī॰ ni॰ 3.355) pañcañāṇiko sammāsamādhi, (dī॰ ni॰ 3.355; vibha॰ 804) paññāya cassa disvā āsavā parikkhīṇā hontī’’ti, tathā ‘‘yasmiṃ samaye kāmāvacaraṃ kusalaṃ cittaṃ uppannaṃ hoti, (dha॰ sa॰ 1) kiṃ citto tvaṃ bhikkhu (pārā॰ 146, 180) manopubbaṅgamā dhammā, (dha॰ pa॰ 1; netti॰ 90; peṭako॰ 83, 84) santi bhikkhave, sattā <pb ed="M" n="1.0436"/> nānattakāyā nānattasaññino, (dī॰ ni॰ 3.332, 341, 357; a॰ ni॰ 7.44; a॰ ni॰ 9.24; cūḷani॰ 83) nevasaññānāsaññāyatana’’nti (dī॰ ni॰ 3.358) ca evamādīni suttāni etassatthassa sādhakāni.<hi rend="bold"> titthaṃ</hi> vuccati micchāladdhi tattheva bāhullena paribbhamanato taranti bālā etthāti katvā, tadeva anappakānamanatthānaṃ titthiyānañca sañjātidesaṭṭhena, nivāsaṭṭhena vā āyatananti<hi rend="bold"> titthāyatanaṃ,</hi> tasmiṃ, aññatitthiyasamayeti attho. titthiyā hi upapattivisese vimuttisaññino, saññāvirāgāvirāgesu ādīnavānisaṃsadassāvino ca hutvā asaññasamāpattiṃ nibbattetvā akkhaṇabhūmiyaṃ upapajjanti, na sāsanikā, tena vuttaṃ <hi rend="bold">‘‘ekacco titthāyatane pabbajitvā’’</hi>ti. <hi rend="bold">vāyokasiṇe parikammaṃ katvā</hi>ti catutthe bhūtakasiṇe paṭhamādīni tīṇi jhānāni nibbattetvā tatiyajjhāne ciṇṇavasī hutvā tato vuṭṭhāya catutthajjhānādhigamāya parikammaṃ katvā, tenevāha <hi rend="bold">‘‘catutthajjhānaṃ nibbattetvā’’</hi>ti.</p>

<p rend="bodytext">kasmā <pb ed="V" n="1.0382"/> panettha vāyokasiṇeyeva parikammaṃ vuttanti? vuccate – yatheva hi rūpapaṭibhāgabhūtesu kasiṇavisesesu rūpavibhāvanena rūpavirāgabhāvanāsaṅkhāto arūpasamāpattiviseso sacchikarīyati, evaṃ aparibyattaviggahatāya arūpapaṭibhāgabhūte kasiṇavisese arūpavibhāvanena arūpavirāgabhāvanāsaṅkhāto rūpasamāpattiviseso adhigamīyati, tasmā ettha ‘‘saññā rogo saññā gaṇḍo’’tiādinā, (ma॰ ni॰ 3.24) ‘‘dhi cittaṃ, dhibbate taṃ citta’’ntiādinā (dī॰ ni॰ ṭī॰ 1.68-73) ca nayena arūpapavattiyā ādīnavadassanena, tadabhāve ca santapaṇītabhāvasanniṭṭhānena rūpasamāpattiyā abhisaṅkharaṇaṃ, rūpavirāgabhāvanā pana saddhiṃ upacārena arūpasamāpattiyo visesena paṭhamāruppajjhānaṃ. yadi evaṃ ‘‘paricchinnākāsakasiṇepī’’ti vattabbaṃ. tassāpi hi arūpapaṭibhāgatā labbhatīti? vattabbamevetaṃ kesañci, avacanaṃ pana pubbācariyehi aggahitabhāvena. yathā hi rūpavirāgabhāvanā virajjanīyadhammabhāvamatte parinibbindā (virajjanīyadhamma bhāvamattena parinipphannā dī॰ ni॰ ṭī॰ 1.6-73) virajjanīyadhammapaṭibhāgabhūte ca visayavisese pātubhavati, evaṃ arūpavirāgabhāvanāpīti vuccamāne na koci virodho. titthiyeheva pana tassā samāpattiyā paṭipajjitabbatāya, tesañca visayapadesanimittasseva tassa jhānassa paṭipattito taṃ kāraṇaṃ passantehi <pb ed="M" n="1.0437"/> pubbācariyehi catuttheyeva bhūtakasiṇe arūpavirāgabhāvanāparikammaṃ vuttanti daṭṭhabbaṃ. kiñca bhiyyo – vaṇṇakasiṇesu viya purimabhūtakasiṇattayepi vaṇṇapaṭicchāyāva paṇṇattiārammaṇaṃ jhānassa lokavohārānurodheneva pavattito, evañca katvā <hi rend="bold">visuddhimagge</hi> (visuddhi॰ 1.96) pathavīkasiṇassa ādāsacandamaṇḍalūpamāvacanañca samatthitaṃ hoti. catutthe pana bhūtakasiṇe bhūtapaṭicchāyā eva jhānassa gocarabhāvaṃ gacchatīti tasseva arūpapaṭibhāgatā yuttā, tasmā vāyokasiṇeyeva parikammaṃ vuttanti veditabbaṃ.</p>

<p rend="bodytext">kathaṃ passatīti āha <hi rend="bold">‘‘citte satī’’</hi>tiādi. <hi rend="bold">santo</hi>ti nibbuto, diṭṭhadhammanibbānametanti vuttaṃ hoti. <hi rend="bold">kālaṃ katvā</hi>ti maraṇaṃ katvā, yo vā manussaloke jīvanakālo upatthambhakapaccayehi karīyati, taṃ karitvātipi attho. <hi rend="bold">asaññasattesu nibbattatī</hi>ti asaññasattasaṅkhāte sattanikāye rūpapaṭisandhivaseneva upapajjati, aññesu vā cakkavāḷesu tassā bhūmiyā atthitāya anekavidhabhāvaṃ sandhāya puthuvacananiddesotipi daṭṭhabbaṃ. <hi rend="bold">idhevā</hi>ti pañcavokārabhaveyeva. <hi rend="bold">tatthā</hi>ti asaññībhave. yadi rūpakkhandhamattameva asaññībhave pātubhavati, kathaṃ arūpasannissayena vinā tattha rūpaṃ pavattati, nanu siyā arūpasannissitāyeva rūpakkhandhassa uppatti idheva pañcavokārabhave tathā uppattiyā adassanatoti<pb ed="V" n="1.0383"/>? nāyamanuyogo aññatthāpi appaviṭṭho, kathaṃ pana rūpasannissayena vinā arūpadhātuyā arūpaṃ pavattatīti. idampi hi tena samānajātiyameva. kasmā? idheva adassanato, kathañca kabaḷīkārāhārena vinā rūpadhātuyā rūpaṃ pavattatīti. idampi ca taṃsabhāvameva, kiṃ kāraṇā? idha adassanatoyeva. iti aññatthāpi tathā pavattidassanato, kimetena aññanidassanena idheva anuyogena. apica yathā yassa cittasantānassa nibbattikāraṇaṃ rūpe avigatataṇhaṃ, tassa saha rūpena sambhavato rūpaṃ nissāya pavatti rūpasāpekkhatāya kāraṇassa. yassa pana nibbattikāraṇaṃ rūpe vigatataṇhaṃ, tassa vinā rūpena pavatti rūpanirapekkhatāya kāraṇassa, evaṃ yassa rūpappabandhassa nibbattikāraṇaṃ arūpe vigatataṇhaṃ, tassa vinā arūpena pavatti arūpanirapekkhatāya kāraṇassa, evaṃ bhāvanābalābhāvato pañcavokārabhave rūpārūpasambhavo viya, bhāvanābalena catuvokārabhave arūpasseva <pb ed="M" n="1.0438"/> sambhavo viya ca. asaññībhavepi bhāvanābalena rūpasseva sambhavo daṭṭhabboti.</p>

<p rend="bodytext">kathaṃ pana tattha kevalo rūpappabandho paccuppannapaccayarahito cirakālaṃ pavattatīti paccetabbaṃ, kittakaṃ vā kālaṃ pavattatīti codanaṃ manasi katvā <hi rend="bold">‘‘yathā nāmā’’</hi>tiādimāha. tena na kevalaṃ idha ceva aññattha ca vutto āgamoyeva etadatthañāpane, atha kho ayaṃ panettha yuttīti dasseti. <hi rend="bold">jiyāvegukkhitto</hi>ti dhanujiyāya vegena khipito. <hi rend="bold">jhānavego</hi> nāma jhānānubhāvo phaladāne samatthatā. <hi rend="bold">tattakameva kāla</hi>nti ukkaṃsato pañca mahākappasatāni. <hi rend="bold"> tiṭṭhantī</hi>ti yathānibbattairiyāpathameva cittakammarūpakasadisā hutvā tiṭṭhanti. <hi rend="bold">jhānavege</hi>ti asaññasamāpattiparikkhitte catutthajjhānakammavege, pañcamajjhānakammavege vā. <hi rend="bold">antaradhāyatī</hi>ti paccayanirodhena nirujjhati na pavattati. <hi rend="bold">idhā</hi>ti kāmāvacarabhaveti attho aññattha tesamanuppattito. <hi rend="bold">paṭisandhisaññā</hi>ti paṭisandhicittuppādoyeva saññāsīsena vutto. kathaṃ pana anekakappasatamatikkamena ciraniruddhato viññāṇato idha viññāṇamuppajjati. na hi niruddhe cakkhupasāde cakkhuviññāṇamuppajjamānaṃ diṭṭhanti? nayidamekantato daṭṭhabbaṃ. niruddhampi hi cittaṃ samānajātikassa antarā anuppajjanato samanantarapaccayamattaṃ hotiyeva, na bījaṃ. bījaṃ pana kammameva, tasmā kammato bījabhūtato ārammaṇādīhi paccayehi asaññībhavato cutānaṃ kāmadhātuyā upapattiviññāṇaṃ hotiyeva, tenāha <hi rend="bold">‘‘idha paṭisandhisaññā uppajjatī’’</hi>ti. ettha ca yathā nāma utuniyāmena pupphaggahaṇe niyatakālānaṃ rukkhānaṃ vidāraṇasaṅkhāte vekhe dinne vekhabalena aniyamatā hoti pupphaggahaṇassa, evameva pañcavokārabhave avippayogena vattamānesu rūpārūpadhammesu rūpārūpavirāgabhāvanāsaṅkhāte vekhe dinne tassa samāpattivekhabalassa anurūpato <pb ed="V" n="1.0384"/> arūpabhave, asaññabhave ca yathākkamaṃ rūparahitā, arūparahitā ca khandhānaṃ pavatti hotīti veditabbaṃ.</p>

<p rend="bodytext">kasmā panettha puna saññuppādā ca pana ‘‘te devā tamhā kāyā cavantī’’ti saññuppādo tesaṃ cavanassa kāraṇabhāvena vutto, ‘‘saññuppādā’’ti vacanaṃ vā kimatthadassananti codanāya <hi rend="bold">‘‘yasmā panā’’</hi>tiādimāha. idha paṭisandhisaññuppādena tesaṃ cavanassa paññāyanato ñāpakahetubhāvena vutto, ‘‘saññuppādā’’ti vacanaṃ vā tesaṃ cavanassa <pb ed="M" n="1.0439"/> paññāyanabhāvadassananti adhippāyo. ‘‘saññuppādā’’ti hi etassa saññuppādena hetubhūtena cavanti, saññuppādā vā uppādasaññā te devāti sambandho. <hi rend="bold">santabhāvāyā</hi>ti nibbānāya. nanu cettha jātisatasahassadasasaṃvaṭṭādīnamatthake, tadabbhantare vā pavattāya asaññūpapattiyā vasena lābhīadhiccasamuppannikavādopi lābhīsassatavādo viya anekabhedo sambhavatīti? saccameva, anantarattā pana āsannāya asaññūpapattiyā vasena lābhīadhiccasamuppannikavādo nayadassanavasena ekova dassitoti daṭṭhabbaṃ. atha vā sassatadiṭṭhisaṅgahato adhiccasamuppannikavādassa sassatavāde āgato sabbopi desanānayo yathāsambhavaṃ adhiccasamuppannikavādepi gahetabboti imassa visesassa dassanatthaṃ bhagavatā lābhīadhiccasamuppannikavādo avibhajitvā dassito, avassañcassa sassatadiṭṭhisaṅgaho icchitabbo saṃkilesapakkhe sattānamajjhāsayassa sassatucchedavaseneva duvidhattā, tesu ca ucchedappasaṅgābhāvato. tathā hi aṭṭhakathāyaṃ āsaya-saddassa atthuddhāravasena vuttaṃ ‘‘sassatucchedadiṭṭhi cā’’ti, tathā ca vakkhati ‘‘yāsaṃ satteva ucchedadiṭṭhiyo, sesā sassatadiṭṭhiyo’’ti (dī॰ ni॰ aṭṭha॰ 1.97, 98).</p>

<p rend="bodytext">nanu ca adhiccasamuppannikavādassa sassatadiṭṭhisaṅgaho na yutto ‘‘ahañhi pubbe nāhosi’’ntiādivasena pavattanato apubbasattapātubhāvagāhakattā. sassatadiṭṭhi pana attano, lokassa ca sadābhāvagāhinī ‘‘atthitveva sassatisama’’nti pavattanatoti? no na yutto anāgatakoṭiadassanena sassataggāhasamavarodhattā. yadipi hi ayaṃ vādo ‘‘somhi etarahi ahutvā santatāya pariṇato’’ti (dī॰ ni॰ 1.68) attano, lokassa ca atītakoṭiparāmasanavasena pavatto, tathāpi vattamānakālato paṭṭhāya na tesaṃ katthaci anāgate pariyantaṃ passati, visesena ca paccuppannānāgatakālesu apariyantadassanapabhāvito sassatavādo, yathāha ‘‘sassatisamaṃ tatheva ṭhassatī’’ti (dī॰ ni॰ 1.31 atthato samānaṃ) yadevaṃ siyā imassa ca vādassa, sassatavādādīnañca pubbantakappikesu saṅgaho na yuttoyeva anāgatakālaparāmasanavasena <pb ed="V" n="1.0385"/> pavattattāti? yutto eva samudāgamassa atītakoṭṭhāsikattā. tathā hi nesaṃ samudāgamo <pb ed="M" n="1.0440"/> atītaṃsapubbenivāsañāṇehi, tappatirūpakānussavādipabhāvitehi ca takkanehi saṅgahitoti, tathā ceva saṃvaṇṇitaṃ. atha vā sabbattha appaṭihatañāṇacārena dhammassāminā niravasesato agatiṃ, gatiñca yathābhūtaṃ sayaṃ abhiññā sacchikatvā paveditā etā diṭṭhiyo, tasmā yāvatikā diṭṭhiyo bhagavatā desitā, yathā ca desitā, tāvatikā tathā ceva sanniṭṭhānato sampaṭicchitabbā, na cettha yuttivicāraṇā kātabbā buddhavisayattā. acinteyyo hi buddhānaṃ buddhavisayo, tathā ca vakkhati ‘‘tattha na ekantena kāraṇaṃ pariyesitabba’’nti (dī॰ ni॰ aṭṭha॰ 1.78-82).</p>

<p rend="centre">dutiyabhāṇavāravaṇṇanā niṭṭhitā.</p>

<p rend="subhead">aparantakappikavādavaṇṇanā</p>

<p rend="bodytext" n="74"><hi rend="paranum">74</hi><hi rend="dot">.</hi> ‘‘aparanteñāṇaṃ (dha॰ sa॰ 1067), aparantānudiṭṭhino’’tiādīsu (dī॰ ni॰ 1.74) viya <hi rend="bold">aparanta</hi> –saddānaṃ yathākkamaṃ anāgatakālakoṭṭhāsavācakataṃ sandhāyāha <hi rend="bold">‘‘anāgatakoṭṭhāsasaṅkhāta’’</hi>nti. ‘‘pubbantaṃ kappetvā’’tiādīsu vuttanayena <hi rend="bold">‘‘aparantaṃ kappetvā’’</hi>tiādīsupi attho veditabbo. visesamattameva cettha vakkhāma.</p>

<p rend="subhead">saññīvādavaṇṇanā</p>

<p rend="bodytext" n="75"><hi rend="paranum">75</hi><hi rend="dot">.</hi> āghātanā uddhanti <hi rend="bold">uddhamāghātanaṃ,</hi> maraṇato uddhaṃ pavatto attāti attho. ‘‘uddhamāghātana’’nti pavatto vādo <hi rend="bold">uddhamāghātano</hi> sahacaraṇavasena, taddhitavasena ca, antalopaniddeso vā esa. so etesanti <hi rend="bold">uddhamāghātanikā.</hi> evaṃ saddato nipphannaṃ atthato eva dassetuṃ <hi rend="bold">‘‘uddhamāghātanā attānaṃ vadantī’’</hi>ti vuttaṃ, āghātanā uddhaṃ uparibhūtaṃ attabhāvanti attho. te hi diṭṭhigatikā ‘‘uddhaṃ maraṇato attā nibbikāro’’ti vadanti. <hi rend="bold">‘‘so etesa’’</hi>ntiādinā assatthiyatthaṃ dasseti yathā ‘‘buddhamassa atthīti buddho’’ti. ayaṃ aṭṭhakathāto aparo nayo – saññīti pavatto vādo <hi rend="bold">saññī</hi> sahacaraṇādinayena, saññī vādo etesanti <hi rend="bold">saññīvādā</hi> samāsavasena. saññīvādo eva vādo etesanti hi attho.</p>

<p rend="bodytext" n="76-77"><hi rend="paranum">76-77</hi><hi rend="dot">.</hi> <hi rend="bold">rūpī</hi> <pb ed="V" n="1.0386"/><pb ed="M" n="1.0441"/> <hi rend="bold">attā</hi>ti ettha kasiṇarūpaṃ ‘‘attā’’ti kasmā vuttaṃ, nanu rūpavinimuttena attanā bhavitabbaṃ ‘‘rūpamassa atthī’’ti vutte saññāya viya rūpassāpi attaniyattā. na hi ‘‘saññī attā’’ti ettha saññā eva attā, atha kho ‘‘saññā assa atthī’’ti atthena attaniyāva, tathā ca vuttaṃ <hi rend="bold">‘‘tattha pavattasaññañcassa ‘saññā’ti gahetvā’’</hi>ti? na kho panetamevaṃ daṭṭhabbaṃ ‘‘rūpamassa atthīti rūpī’’ti, atha kho ‘‘ruppanasīlo rūpī’’ti. ruppanañcettha rūpasarikkhatāya kasiṇarūpassa vaḍḍhitāvaḍḍhitakālavasena visesāpatti. sā hi ‘‘natthī’’ti na sakkā vattuṃ parittavipulatādivisesasabbhāvato. yadevaṃ siyā ‘‘ruppanasīlo rūpī’’ti, atha imassa vādassa sassatadiṭṭhisaṅgaho na yujjati ruppanasīlassa bhedasabbhāvatoti? yujjateva kāyabhedato uddhaṃ parikappitassa attano nibbikāratāya tena adhippetattā. tathā hi vuttaṃ ‘‘arogo paraṃ maraṇā’’ti. atha vā ‘‘rūpamassa atthīti rūpī’’ti vuttepi na koci doso kappanāsiddhena bhedena abhedassāpi niddesadassanato yathā ‘‘silāputtakassa sarīra’’nti.</p>

<p rend="bodytext">apica avayavavasena avayavino tathāniddesanidassanato yathā ‘‘kāye kāyānupassī’’ti (saṃ॰ ni॰ 5.390), ruppanaṃ vā rūpaṃ, rūpasabhāvo, tadassa atthīti <hi rend="bold">rūpī,</hi> attā ‘‘rūpino dhammā’’tiādīsu (dha॰ sa॰ 11.dukamātikā) viya, evañca katvā attano rūpasabhāvattā ‘‘rūpī attā’’ti vacanaṃ ñāyāgatamevāti vuttaṃ <hi rend="bold">‘‘kasiṇarūpaṃ attā’’</hi>ti. <hi rend="bold">‘‘gahetvā’’</hi>ti etena cetassa sambandho. <hi rend="bold">tatthā</hi>ti kasiṇarūpe. <hi rend="bold">assā</hi>ti parikappitassa attano, ājīvakādayo takkamattena paññapenti viyāti attho. ājīvakā hi takkikāyeva, na lābhino. niyatavāditāya hi kammaphalapaṭikkhepato natthi tesaṃ jhānasamāpattilābho. tathā hikaṇhābhijātiādīsu kāḷakādirūpaṃ ‘‘attā’’ti ekacce ājīvakā paṭijānanti. purimanayena cettha lābhīnaṃ dasseti, pacchimanayena pana takkikaṃ. evamīdisesu. <hi rend="bold">roga</hi>-saddo bhaṅgapariyāyo bhaṅgassāpi rujjanabhāvato, evañca katvā aroga-saddassa niccapariyāyatā upapannā hoti, tenāha <hi rend="bold">‘‘nicco’’</hi>ti. <hi rend="bold">roga</hi>-saddo vā byādhipariyāyo. <hi rend="bold">arogo</hi>ti pana rogarahitatāsīsena nibbikāratāya niccataṃ diṭṭhigatiko paṭijānātīti dassetuṃ <hi rend="bold">‘‘nicco’’</hi>ti vuttaṃ<pb ed="M" n="1.0442"/>. kasiṇugghāṭimākāsapaṭhamāruppaviññāṇanatthibhāvākiñcaññāyatanāni yathārahamarūpasamāpattinimittaṃ nāma. nimbapaṇṇe tapparimāṇo tittakaraso viya sarīrapparimāṇo arūpī attā sarīre tiṭṭhatīti takkamatteneva nigaṇṭhā ‘‘arūpī attā saññī’’ti paññapentīti āha <hi rend="bold">‘‘nigaṇṭhādayo viyā’’</hi>ti.</p>

<p rend="bodytext"><hi rend="bold">tatiyā</hi> <pb ed="V" n="1.0387"/> <hi rend="bold">panā</hi>ti ‘‘rūpī ca arūpī ca attā’’ti laddhi. <hi rend="bold">missakagāhavasenā</hi>ti rūpārūpasamāpattīnaṃ yathāvuttāni nimittāni ekajjhaṃ katvā ekova ‘‘attā’’ti, tattha pavattasaññañcassa ‘‘saññā’’ti gahaṇavasena. ayañhi diṭṭhigatiko rūpārūpasamāpattilābhī tāsaṃ nimittaṃ rūpabhāvena, arūpabhāvena ca ‘‘attā’’ti gahetvā ‘‘rūpī ca arūpī cā’’ti abhinivesaṃ janesi athetavādino viya, takkamatteneva vā rūpārūpadhammānaṃ missakagahaṇavasena ‘‘rūpī ca arūpī ca attā’’ti abhinivissa aṭṭhāsi. <hi rend="bold">catutthā</hi>ti ‘‘neva arūpī ca nārūpī ca attā’’ti laddhi. <hi rend="bold">takkagāhenevā</hi>ti saṅkhārasesasukhumabhāvappattadhammā viya accantasukhumabhāvappattiyā sakiccasādhanāsamatthatāya khambhakucchi [thambhakuṭṭa (dī॰ ni॰ ṭī॰ 176-77)] hatthapādādisaṅghāto viya neva rūpī, rūpasabhāvānativattanato na ca arūpīti evaṃ pavattatakkagāheneva.</p>

<p rend="bodytext">ayaṃ aṭṭhakathāmuttako nayo – nevarūpī nārūpīti ettha hi antānantikacatutthavāde viya aññamaññapaṭikkhepavasena attho veditabbo. satipi ca tatiyavādena imassa samānatthabhāve tattha desakālabhedavasena viya idha kālavatthubhedavasena tatiyacatutthavādānaṃ viseso daṭṭhabbo. kālabhedavasena hi idha tatiyavādassa pavatti rūpārūpanimittānaṃ sahaanupaṭṭhānato. catutthavādassa pana vatthubhedavasena pavatti rūpārūpadhammasamūhabhāvatoti. dutiyacatukkaṃ antānantikavāde vuttanayena veditabbaṃ sabbathā saddatthato samānatthattā. yaṃ panettha vattabbaṃ, tampi ‘‘amati gacchati bhāvo osānametthā’’tiādinā amhehi vuttameva, kevalaṃ pana tattha pubbantakappanāvasena pavatto, idha aparantakappanāvasenāti ayaṃ viseso pākaṭoyeva. kāmañca nānattasaññī attāti ayampi vādo samāpannakavasena labbhati. aṭṭhasamāpattilābhino diṭṭhigatikassa vasena saññābhedasambhavato. tathāpi samāpattiyaṃ <pb ed="M" n="1.0443"/> ekarūpeneva saññāya upaṭṭhānato lābhīvasena ekattasaññitā sātisayaṃ yuttāti āha <hi rend="bold">‘‘samāpannakavasena ekattasaññī’’</hi>ti. ekasamāpattilābhino eva vā vasena attho veditabbo. satipi ca samāpattibhedato saññābhedasambhave bahiddhā puthuttārammaṇeyeva saññānānattassa oḷārikassa sambhavato takkīvaseneva nānattasaññitaṃ dassetuṃ <hi rend="bold">‘‘asamāpannakavasena nānattasaññī’’</hi>ti vuttaṃ. <hi rend="bold">parittakasiṇavasenā</hi>ti avaḍḍhitattā appakakasiṇavasena, <hi rend="bold">kasiṇa</hi>ggahaṇañcettha saññāya visayadassanaṃ. visayavasena hi saññāya parittatā, iminā ca satipi saññāvinimuttadhamme ‘‘saññāyeva attā’’ti vadatīti dasseti. esa nayo <hi rend="bold">vipulakasiṇavasenā</hi>ti etthāpi. evañca katvā antānantikavāde ceva idha ca antānantacatukke paṭhamadutiyavādesu saddatthamattato samānesupi sabhāvato tehi dvīhi vādehi imesaṃ dvinnaṃ vādānaṃ viseso siddho hoti, aññathā <pb ed="V" n="1.0388"/> vuttappakāresu vādesu satipi pubbantāparantakappanabhedamattena kehici visese kehici avisesoyeva siyāti.</p>

<p rend="bodytext">ayaṃ pana aṭṭhakathāmuttako nayo – ‘‘aṅguṭṭhappamāṇo attā, aṇumatto attā’’tiādiladdhivasena paritto ca so saññī cāti <hi rend="bold">parittasaññī</hi> kāpilakāṇādapabhutayo [kapilakaṇādādayo (dī॰ ni॰ ṭī॰ 1.76-77)] viya. attano sabbagatabhāvapaṭijānanavasena appamāṇo ca so saññī cāti <hi rend="bold">appamāṇasaññī</hi>ti.</p>

<p rend="bodytext">dibbacakkhuparibhaṇḍattā yathākammūpagañāṇassa dibbacakkhupabhāvajanitena yathākammūpagañāṇena dissamānāpi sattānaṃ sukhādisamaṅgitā dibbacakkhunāva diṭṭhā nāmāti āha <hi rend="bold">‘‘dibbena cakkhunā’’</hi>tiādi. catukkanayaṃ, pañcakanayañca sandhāya <hi rend="bold">tikacatukkajjhānabhūmiya’’</hi>nti vuttaṃ. diṭṭhigatikavisayāsu hi pañcavokārajhānabhūmīsu vehapphalabhūmiṃ ṭhapetvā avasesā yathārahaṃ catukkanaye tikajjhānassa, pañcakanaye ca catukkajjhānassa vipākaṭṭhānattā <hi rend="bold">tikacatukkajjhānabhūmiyo</hi> nāma. suddhāvāsā pana tesamavisayā. <hi rend="bold">nibbattamāna</hi>nti uppajjamānaṃ. nanu ca ‘‘ekantasukhī attā’’tiādinā pavattavādānaṃ aparantadiṭṭhibhāvato ‘‘nibbattamānaṃ disvā’’ti paccuppannavacanaṃ anupapannameva siyā. anāgatavisayā hi ete vādāti? upapannameva anāgatassa ekantasukhībhāvādikassa pakappanāya <pb ed="M" n="1.0444"/> paccuppannanibbattidassanena adhippetattā. tenevāha ‘‘nibbattamānaṃ disvā ‘ekantasukhī’ti gaṇhātī’’ti. ettha ca tassaṃ tassaṃ bhūmiyaṃ bāhullena sukhādisahitadhammappavattidassanaṃ paṭicca tesaṃ ‘‘ekantasukhī’’tiādigahaṇato tadanurūpāyeva bhūmi vuttāti daṭṭhabbaṃ. saddantarābhisambandhavasena viya hi atthapakaraṇādivasenapi atthaviseso labbhati. ‘‘ekantasukhī’’tiādīsu ca ekantabhāvo bahulaṃ pavattimattaṃ pati payutto. tathāpavattimattadassanena tesaṃ evaṃ gahaṇato. atha vā hatthidassakaandhā viya diṭṭhigatikā yaṃ yadeva passanti, taṃ tadeva abhinivissa voharanti. vuttañhetaṃ bhagavatā <hi rend="bold">udāne</hi> ‘‘aññatitthiyā bhikkhave, paribbājakā andhā acakkhukā’’tiādi, (udā॰ 55) tasmā alamettha yuttimagganāti. ‘‘dibbena cakkhunā disvā’’ti vuttamatthaṃ samatthetuṃ <hi rend="bold">‘‘visesato hī’’</hi>tiādi vuttaṃ.</p>

<p rend="subhead">asaññīnevasaññīnāsaññīvādavaṇṇanā</p>

<p rend="bodytext" n="78-83"><hi rend="paranum">78-83</hi><hi rend="dot">.</hi> atha <pb ed="V" n="1.0389"/> na koci viseso atthīti codanaṃ sodheti <hi rend="bold">‘‘kevalañhī’’</hi>tiādinā. ‘‘asaññī’’ti ca ‘‘nevasaññīnāsaññī’’ti ca gaṇhantānaṃ tā diṭṭhiyoti sambandho. <hi rend="bold">kāraṇa</hi>nti visesakāraṇaṃ, diṭṭhisamudāgamakāraṇaṃ vā. satipi kiñci kāraṇapariyesanasambhave diṭṭhigatikavādānaṃ anādariyabhāvaṃ dassetuṃ <hi rend="bold">‘‘na ekantena kāraṇaṃ pariyesitabba’’</hi>nti vuttaṃ. kasmāti āha <hi rend="bold">‘‘diṭṭhigatikassā’’</hi>tiādi, etena pariyesanakkhamābhāvatoti apariyesitabbakāraṇaṃ dasseti. idaṃ vuttaṃ hoti – asaññīvāde asaññībhave nibbattasattavasena pavatto paṭhamavādo, ‘‘saññaṃ attato samanupassatī’’ti ettha vuttanayena saññaṃyeva ‘‘attā’’ti gahetvā tassa kiñcanabhāvena ṭhitāya aññāya saññāya abhāvato ‘‘asaññī’’ti pavatto dutiyavādo, tathā saññāya saha rūpadhamme, sabbe eva vā rūpārūpadhamme ‘‘attā’’ti gahetvā pavatto tatiyavādo, takkagāhavaseneva catutthavādo pavatto.</p>

<p rend="bodytext">dutiyacatukkepi kasiṇarūpassa asañjānanasabhāvatāya asaññīti katvā antānantikavāde vuttanayena cattāro vikappā pavattā. nevasaññīnāsaññīvāde pana nevasaññīnāsaññībhave nibbattasattasseva cutipaṭisandhīsu<pb ed="M" n="1.0445"/>, sabbattha vā paṭusaññākiccaṃ kātuṃ asamatthāya sukhumāya saññāya atthibhāvapaṭijānanavasena paṭhamavādo, asaññīvāde vuttanayena sukhumāya saññāya vasena, sañjānanasabhāvatāpaṭijānanavasena ca dutiyavādādayo pavattāti. evaṃ kenaci pakārena satipi kāraṇapariyesanasambhave diṭṭhigatikavādānaṃ pariyesanakkhamābhāvato ādaraṃ katvā mahussāhena tesaṃ kāraṇaṃ na pariyesitabbanti. etesaṃ pana saññīasaññīnevasaññīnāsaññīvādānaṃ sassatadiṭṭhisaṅgaho ‘‘arogo paraṃ maraṇā’’ti vacanato pākaṭoyeva.</p>

<p rend="subhead">ucchedavādavaṇṇanā</p>

<p rend="bodytext" n="84"><hi rend="paranum">84</hi><hi rend="dot">.</hi> avijjamānassa vināsāsambhavato atthibhāvahetuko ucchedoti dassetuṃ vijjamānavācakena santa-saddena <hi rend="bold">‘‘sato’’</hi>ti pāḷiyaṃ vuttanti āha <hi rend="bold">‘‘vijjamānassā’’</hi>ti. vijjamānatāpayutto cesa diṭṭhigatikavādavisayo sattoyeva idha adhippetoti dassanatthaṃ pāḷiyaṃ <hi rend="bold">‘‘sattassā’’</hi>ti vuttaṃ, tena imamatthaṃ dasseti – yathā hetuphalabhāvena pavattamānānaṃ sabhāvadhammānaṃ satipi ekasantānapariyāpannānaṃ bhinnasantatipatitehi visese hetuphalabhūtānaṃ paramatthato bhinnasabhāvattā <pb ed="V" n="1.0390"/> bhinnasantānapatitānaṃ viya accantaṃ bhedasanniṭṭhānena nānattanayassa micchāgahaṇaṃ ucchedābhinivesassa kāraṇaṃ, evaṃ hetuphalabhūtānaṃ vijjamānepi sabhāvabhede ekasantatipariyāpannatāya ekattanayena accantamabhedagahaṇampi kāraṇamevāti. santānavasena hi pavattamānesu khandhesu ghanavinibbhogābhāvena tesaṃ idha sattagāho, sattassa ca atthibhāvagāhahetuko ucchedavādo, anupubbanirodhavasena pana nirantaravināso idha ‘‘ucchedo’’ti adhippeto yāvāyaṃ attā ucchijjamāno bhavati, tāvāyaṃ vijjatiyevāti gahaṇatoti āha <hi rend="bold">‘‘upaccheda’’</hi>nti. <hi rend="bold">u</hi>-saddo hi upa-saddapariyāyo, so ca upasaṅkamanattho, upasaṅkamanañcettha anupubbamuppajjitvā aparāparaṃ nirodhavasena nirantaratā. apica punānuppajjamānavasena nirudayavināsoyeva <hi rend="bold">ucchedo</hi> nāma yathāvuttanayena gahaṇatoti āha <hi rend="bold">‘‘upaccheda’’</hi>nti. <hi rend="bold">u</hi>-saddo, hi upa-saddo ca ettha uparibhāgattho. niruddhato parabhāgo ca idha uparibhāgoti vuccati.</p>

<p rend="bodytext">nirantaravasena<pb ed="M" n="1.0446"/>, nirudayavasena vā visesena nāso <hi rend="bold">vināso,</hi> so pana maṃsacakkhupaññācakkhūnaṃ dassanapathātikkamanato adassanamevāti āha <hi rend="bold">‘‘adassana’’</hi>nti. adassane hi <hi rend="bold">nāsa</hi>-saddo loke niruḷho ‘‘dve cāpare vaṇṇavikāranāsā’’tiādīsu (kāsikā 6-3-109 suttaṃ passitabbaṃ) viya. <hi rend="bold">bhāvavigama</hi>nti sabhāvāpagamaṃ. yathādhammaṃ bhavanaṃ bhāvoti hi atthena idha <hi rend="bold">bhāva</hi>-saddo sabhāvavācako. yo pana nirantaraṃ nirudayavināsavasena ucchijjati, so attano sabhāvena ṭhātumasakkuṇeyyatāya ‘‘bhāvāpagamo’’ti vuccati. <hi rend="bold">‘‘tatthā’’</hi>tiādinā ucchedavādassa yathāpāṭhaṃ samudāgamaṃ nidassanamattena dasseti, tena vakkhati ‘‘tathā ca aññathā ca vikappetvāvā’’ti. <hi rend="bold">tatthā</hi>ti ‘‘sato sattassa ucchedaṃ vināsaṃ vibhavaṃ paññapentī’’ti vacane. <hi rend="bold">lābhī</hi>ti dibbacakkhuñāṇalābhī. tadavasesalābhī ceva sabbaso alābhī ca idha aparantakappikaṭṭhāne <hi rend="bold">‘‘alābhī’’</hi> tveva vuccati.</p>

<p rend="bodytext"><hi rend="bold">cuti</hi>nti sekkhaputhujjanānampi cutimeva. esa nayo <hi rend="bold">cutimattamevā</hi>ti etthāpi. <hi rend="bold">upapattiṃ apassanto</hi>ti daṭṭhuṃ samatthepi sati anolokanavasena apassanto. <hi rend="bold">na upapāta</hi>nti pubbayogābhāvena, parikammākaraṇena vā upapattiṃ daṭṭhuṃ na sakkoti, evañca katvā nayadvaye viseso pākaṭo hoti. ko paralokaṃ jānāti, na jānātiyevāti natthikavādavasena ucchedaṃ gaṇhātīti saha pāṭhasesena sambandho, natthikavādavasena mahāmūḷhabhāveneva ‘‘ito añño paraloko atthī’’ti anavabodhanato imaṃ diṭṭhiṃ gaṇhātīti adhippāyo. ‘‘ettakoyeva visayo, yvāyaṃ indriyagocaro’’ti attano dhītuyā hatthaggaṇhanakarājā viya kāmasukhābhirattatāyapi gaṇhātīti āha <hi rend="bold">‘‘kāmasukhagiddhatāya vā’’</hi>ti. vaṇṭato patitapaṇṇānaṃ vaṇṭena apaṭisandhikabhāvaṃ <pb ed="V" n="1.0391"/> sandhāya <hi rend="bold">‘‘na puna viruhantī’’</hi>ti vuttaṃ. <hi rend="bold">evameva sattā</hi>ti yathā paṇḍupalāso bandhanā pavutto puna na paṭisandhīyati, evameva sabbepi sattā appaṭisandhikā maraṇapariyosānā aponobbhavikā appaṭisandhikamaraṇameva nigacchantīti attho. udakapubbuḷakūpamā hi sattā puna anuppajjamānatoti tassa laddhi. <hi rend="bold">tathā</hi>ti ‘‘lābhī anussaranto’’tiādinā [arahato (aṭṭha)] nidassanavasena vuttappakārena. <hi rend="bold">aññathā</hi>ti takkanassa anekappakārasambhavato tato aññenapi pakārena. lābhinopi cutito <pb ed="M" n="1.0447"/> uddhaṃ upapātassa adassanamattaṃ pati takkaneneva imā diṭṭhiyo uppajjantīti vuttaṃ <hi rend="bold">‘‘vikappetvāvā’’</hi>ti. tathā ca vikappetvāva uppannā aññathā ca vikappetvāva uppannāti hi sambandho. tattha ‘‘dve janā’’tiādinā ucchedaggāhakappabhedadassanena imamatthaṃ dasseti. yathā amarāvikkhepikavādā ekantaalābhīvaseneva desitā, yathā ca uddhamāghātanikasaññīvāde catutthacatukke saññīvādā ekantalābhīvaseneva desitā, nayime. ime pana sassatekaccasassatavādādayo viya lābhīalābhīvaseneva desitāti. yadevaṃ kasmā sassatavādādīsu viya lābhīvasena, takkīvasena ca paccekaṃ desanamakatvā sassatavādādidesanāhi aññathā idha desanā katāti? vuccate – desanāvilāsappattito. desanāvilāsappattā hi buddhā bhagavanto, te veneyyajjhāsayānurūpaṃ vividhenākārena dhammaṃ desenti, na aññathā. yadi hi idhāpi ca tathādesanāya nibandhanabhūto veneyyajjhāsayo bhaveyya, tathārūpameva bhagavā vadeyya, kathaṃ? ‘‘idha bhikkhave, ekacco samaṇo vā brāhmaṇo vā ātappamanvāya…pe॰… yathā samāhite citte sattānaṃ cutūpapātañāṇāya cittaṃ abhininnāmeti, so dibbena cakkhunā visuddhena atikkantamānusakena arahato cuticittaṃ passati, puthūnaṃ vā parasattānaṃ, na heva kho taduddhaṃ upapattiṃ. so evamāha ‘yato kho bho ayaṃ attā rūpī cātumahābhūtiko mātāpettikasambhavo kāyassa bhado ucchijjati vinassati, na hoti paraṃ maraṇā’tiādinā’’ visesalābhino, takkino ca visuṃ katvā. yasmā pana tathādesanāya nibandhanabhūto veneyyajjhāsayo na idha bhavati, tasmā desanāvilāsena veneyyajjhāsayānurūpaṃ sassatavādādidesanāhi aññathāyevāyaṃ desanā katāti daṭṭhabbaṃ.</p>

<p rend="bodytext">atha vā sassatekaccasassatavādādīsu viya na idha takkīvādato visesalābhīvādo bhinnākāro, atha kho samānappakāratāya samānākāroyevāti imassa visesassa pakāsanatthaṃ ayamucchedavādo bhagavatā purimavādehi visiṭṭhākārabhāvena desito. sambhavati hi idha takkinopi anussavādivasena adhigamavato viya abhiniveso. apica na imā diṭṭhiyo bhagavatā anāgate evaṃbhāvīvasena <pb ed="M" n="1.0448"/> desitā, nāpi evamete bhaveyyunti parikappanāvasena, atha kho <pb ed="V" n="1.0392"/> yathā yathā diṭṭhigatikehi ‘‘idameva saccaṃ, moghamañña’’nti (ma॰ ni॰ 2.187, 203, 427; 3.27, 28; udā॰ 55) maññitā, tathā tathāyeva ime diṭṭhigatā yathābhuccaṃ sabbaññutaññāṇena paricchinditvā pakāsitā, yehi gambhīrādippakārā aputhujjanagocarā buddhadhammā pakāsanti, yesañca parikittanena tathāgatā sammadeva thomitā honti.</p>

<p rend="bodytext">aparo nayo – yathā ucchedavādīhi diṭṭhigatikehi uttaruttarabhavadassīhi aparabhavadassīnaṃ tesaṃ vādapaṭisedhavasena sakasakavādā patiṭṭhāpitā, tathāyevāyaṃ desanā katāti purimadesanāhi imissā desanāya pavattibhedo na codetabbo, evañca katvā arūpabhavabhedavasena ucchedavādo catudhā vibhajitvā viya kāmarūpabhavabhedavasenāpi anekadhā vibhajitvāyeva vattabbo, evaṃ sati bhagavatā vuttasattakato bahutarabhedo ucchedavādo āpajjatīti, atha vā paccekaṃ kāmarūpabhavabhedavasena viya arūpabhavavasenāpi na vibhajitvā vattabbo, evampi sati bhagavatā vuttasattakato appatarabhedova ucchedavādo āpajjatīti ca evaṃpakārāpi codanā anavakāsā eva hoti. diṭṭhigatikānañhi yathābhimataṃ desanā pavattāti.</p>

<p rend="bodytext" n="85"><hi rend="paranum">85</hi><hi rend="dot">.</hi> <hi rend="bold">mātāpitūnaṃ eta</hi>nti taṃsambandhanato etaṃ mātāpitūnaṃ santakanti attho. <hi rend="bold">sukkasoṇita</hi>nti pitu sukkaṃ, mātu soṇitañca, ubhinnaṃ vā sukkasaṅkhātaṃ soṇitaṃ. <hi rend="bold">mātāpettike</hi>ti nimitte cetaṃ bhummaṃ. <hi rend="bold">itī</hi>ti imehi tīhi padehi. ‘‘rūpakāyavasenā’’ti avatvā <hi rend="bold">‘‘rūpakāyasīsenā’’</hi>ti vadanto arūpampi tesaṃ ‘‘attā’’ti gahaṇaṃ ñāpeti. iminā pakārena <hi rend="bold">ittha</hi>nti āha <hi rend="bold">‘‘evameke’’</hi>ti. <hi rend="bold">evaṃ</hi>-saddo hettha idamattho, iminā pakārenāti attho. <hi rend="bold">eke</hi>ti ekacce, aññe vā.</p>

<p rend="bodytext" n="86"><hi rend="paranum">86</hi><hi rend="dot">.</hi> manussānaṃ pubbe gahitattā, aññesañca asambhavato ‘‘kāmāvacaro’’ti ettha <hi rend="bold">chakāmāvacaradevapariyāpanno</hi>ti attho. <hi rend="bold">kabaḷīkāro</hi> cettha yathāvuttasudhāhāro.</p>

<p rend="bodytext" n="87"><hi rend="paranum">87</hi><hi rend="dot">.</hi> <hi rend="bold">jhānamanena</hi> <pb ed="M" n="1.0449"/> <hi rend="bold">nibbatto</hi>ti ettha yaṃ vattabbaṃ, taṃ heṭṭhā vuttameva. mahāvayavo <hi rend="bold">aṅgo,</hi> tattha visuṃ pavatto <hi rend="bold">paccaṅgo,</hi> sabbehi aṅgapaccaṅgehi yutto tathā. <hi rend="bold">tesa</hi>nti cakkhusotindriyānaṃ. <hi rend="bold">itaresa</hi>nti ghānajivhākāyindriyānaṃ. tesampi indriyānaṃ saṇṭhānaṃ purisavesavaseneva veditabbaṃ. tathā hi <hi rend="bold">aṭṭhakathāsu</hi> vuttaṃ ‘‘samānepi tattha ubhayaliṅgābhāve purisasaṇṭhānāva tattha brahmāno, na itthisaṇṭhānā’’ti.</p>

<p rend="bodytext" n="88-92"><hi rend="paranum">88-92</hi><hi rend="dot">.</hi> <hi rend="bold">ākāsānañcāyatana</hi>-saddo <pb ed="V" n="1.0393"/> idha bhaveyevāti āha <hi rend="bold">‘‘ākāsānañcāyatanabhava’’</hi>nti. etthāha – yuttaṃ tāva purimesu tīsu vādesu ‘‘kāyassa bhedā’’ti vattuṃ pañcavokārabhavapariyāpannaṃ attabhāvamārabbha pavattattā tesaṃ vādānaṃ, catuvokārabhavapariyāpannaṃ pana attabhāvaṃ nissāya pavattesu catutthādīsu catūsu vādesu kasmā ‘‘kāyassa bhedā’’ti vuttaṃ. na hi arūpīnaṃ kāyo vijjati. yo bhedoti vucceyyāti? saccametaṃ, rūpattabhāve pana pavattavohāreneva diṭṭhigatiko arūpattabhāvepi kāyavohāraṃ āropetvā evamāha. lokasmiñhi dissati aññatthabhūtopi vohāro tadaññatthasamāropito yathā taṃ ‘‘sasavisāṇaṃ, khaṃ puppha’’nti. yathā ca diṭṭhigatikā diṭṭhiyo paññapenti, tathāyeva bhagavāpi desetīti. apica nāmakāyabhāvato phassādidhammasamūhabhūte arūpattabhāve kāyaniddeso daṭṭhabbo. samūhaṭṭhenapi hi ‘‘kāyo’’ti vuccati ‘‘hatthikāyo assakāyo’’tiādīsu viya. ettha ca kāmāvacaradevattabhāvādiniravasesavibhavapatiṭṭhāpakānaṃ dutiyādivādānaṃ aparantakappikabhāvo yutto hotu anāgataddhavisayattā tesaṃ vādānaṃ, kathaṃ pana diṭṭhigatikassa paccakkhabhūtamanussattabhāvāpagamapatiṭṭhāpakassa paṭhamavādassa aparantakappikabhāvo yujjeyya paccuppannaddhavisayattā tassa vādassa. dutiyavādādīnañhi purimapurimavādasaṅgahitasseva attano anāgate taduttaribhavūpapannassa samucchedabodhanato yujjati aparantakappikatā, tathā ceva vuttaṃ ‘‘no ca kho bho ayaṃ attā ettāvatā sammā samucchinno hotī’’tiādi (dī॰ ni॰ 1.85) yaṃ pana tattha vuttaṃ ‘‘atthi kho bho añño attā’’ti, (dī॰ ni॰ 1.87) taṃ manussattabhāvādiheṭṭhimattabhāvavisesāpekkhāya vuttaṃ, na sabbathā aññabhāvato. paṭhamavādassa pana anāgate taduttaribhavūpapannassa attano samucchedabodhanābhāvato<pb ed="M" n="1.0450"/>, ‘‘atthi kho bho añño attā’’ti ettha aññabhāvena aggahaṇato ca na yujjateva aparantakappikatāti? no na yujjati idhalokapariyāpannattepi paṭhamavādavisayassa anāgatakālikasseva tena adhippetattā. paṭhamavādināpi hi idhalokapariyāpannassa attano paraṃ maraṇā ucchedo anāgatakālavaseneva adhippeto, tasmā cassa aparantakappikatāya na koci virodhoti.</p>

<p rend="subhead">diṭṭhadhammanibbānavādavaṇṇanā</p>

<p rend="bodytext" n="93"><hi rend="paranum">93</hi><hi rend="dot">.</hi> ñāṇena daṭṭhabboti <hi rend="bold">diṭṭho,</hi> diṭṭho ca so sabhāvaṭṭhena dhammo cāti <hi rend="bold">diṭṭhadhammo,</hi> dassanabhūtena ñāṇena upaladdhasabhāvoti attho. so pana akkhānamindriyānaṃ abhimukhībhūto visayoyevāti vuttaṃ <hi rend="bold">‘‘paccakkhadhammo vuccatī’’</hi>ti. tattha yo anindriyavisayo, sopi supākaṭabhāvena indriyavisayo viya hotīti katvā tathā vuttanti daṭṭhabbaṃ, tenevāha <hi rend="bold">‘‘tattha tattha</hi> <pb ed="V" n="1.0394"/> <hi rend="bold">paṭiladdhattabhāvassetaṃ adhivacana’’</hi>nti, tasmiṃ tasmiṃ bhave yathākammaṃ paṭilabhitabbattabhāvassa vācakaṃ padaṃ, nāmanti vā attho. <hi rend="bold">nibbāna</hi>ñcettha dukkhavūpasamanameva, na aggaphalaṃ, na ca asaṅkhatadhātu tesamavisayattāti āha <hi rend="bold">‘‘dukkhavūpasamana’’</hi>nti. diṭṭhadhammanibbāne pavatto vādo etesanti <hi rend="bold">diṭṭhadhammanibbānavādā</hi>tipi yujjati.</p>

<p rend="bodytext" n="94"><hi rend="paranum">94</hi><hi rend="dot">.</hi> kāmanīyattā kāmā ca te anekāvayavānaṃ samūhabhāvato sattānañca bandhanato guṇā cāti <hi rend="bold">kāmaguṇā</hi>ti atthaṃ sandhāyāha <hi rend="bold">‘‘manāpiyarūpādīhī’’</hi>tiādi. yāva phoṭṭhabbārammaṇañcettha <hi rend="bold">ādi</hi>-saddena saṅgaṇhāti. <hi rend="bold">suṭṭhu appito</hi>ti sammā ṭhapito. ṭhapanā cettha allīyanāti āha <hi rend="bold">‘‘allīno’’</hi>ti. parito tattha tattha kāmaguṇesu yathāsakaṃ indriyāni cāreti gocaraṃ gaṇhāpetīti atthaṃ dassetuṃ <hi rend="bold">‘‘tesū’’</hi>tiādi vuttaṃ, tenāha <hi rend="bold">‘‘ito cito ca upanetī’’</hi>ti. <hi rend="bold">pari</hi>-saddavisiṭṭho vā idha <hi rend="bold">cara</hi>-saddo kīḷāyanti vuttaṃ <hi rend="bold">‘‘palaḷatī’’</hi>tiādi [laḷati (aṭṭhakathāyaṃ)]. <hi rend="bold">palaḷatī</hi>ti hi pakārena laḷati, vilāsaṃ karotīti attho. <hi rend="bold">‘‘ettha cā’’</hi>tiādinā uttamakāmaguṇikānameva diṭṭhadhammanibbānaṃ paññapentīti dasseti. mandhātumahārājavasavattīdevarājakāmaguṇā hi uttamatāya nidassitā, kasmāti āha <hi rend="bold">‘‘evarūpe’’</hi>tiādi.</p>

<p rend="bodytext" n="95"><hi rend="paranum">95</hi><hi rend="dot">.</hi> <hi rend="bold">aññathābhāvā</hi>ti <pb ed="M" n="1.0451"/> kāraṇe nissakkavacanaṃ. <hi rend="bold">vuttanayenā</hi>ti suttapadesu desitanayena, etena sokādīnamuppajjanākāraṃ dasseti. ñātibhogarogasīladiṭṭhibyasanehi phuṭṭhassa cetaso abbhantaraṃ nijjhāyanaṃ socanaṃ <hi rend="bold">antonijjhāyanaṃ,</hi> tadeva lakkhaṇametassāti <hi rend="bold">antonijjhāyanalakkhaṇo.</hi> tasmiṃ soke samuṭṭhānahetubhūte nissitaṃ <hi rend="bold">tannissitaṃ.</hi> bhusaṃ vilapanaṃ <hi rend="bold">lālappanaṃ,</hi> tannissitameva lālappanaṃ, tadeva lakkhaṇamassāti <hi rend="bold">tannissitalālappanalakkhaṇo.</hi> pasādasaṅkhāte kāye nissitassa dukkhasahagatakāyaviññāṇassa paṭipīḷanaṃ <hi rend="bold">kāyapaṭipīḷanaṃ,</hi> sasambhārakathanaṃ vā etaṃ yathā ‘‘dhanunā vijjhatī’’ti tadupanissayassa vā aniṭṭharūpassa pacchā pavattanato ‘‘rūpakāyassa paṭipīḷana’’ntipi vaṭṭati. paṭighasampayuttassa manaso vihesanaṃ <hi rend="bold">manovighātaṃ.</hi> tadeva lakkhaṇamassāti sabbattha yojetabbaṃ. ñātibyasanādinā phuṭṭhassa paridevanāyapi asakkuṇantassa antogatasokasamuṭṭhito bhuso āyāso <hi rend="bold">upāyāso.</hi> so pana cetaso appasannākāro evāti āha <hi rend="bold">‘‘visādalakkhaṇo’’</hi>ti. sādanaṃ pasādanaṃ <hi rend="bold">sādo,</hi> pasannatā. anupasaggopi hi saddo saupasaggo viya yathāvuttassa atthassa bodhako yathā ‘‘gotrabhū’’ti. evaṃ sabbattha. tato vigamanaṃ <hi rend="bold">visādo,</hi> appasannabhāvo.</p>

<p rend="bodytext" n="96"><hi rend="paranum">96</hi><hi rend="dot">.</hi> vitakkanaṃ <pb ed="V" n="1.0395"/> <hi rend="bold">vitakkitaṃ,</hi> taṃ panatthato vitakkova, tathā <hi rend="bold">vicārita</hi>nti etthāpi, tena vuttaṃ <hi rend="bold">‘‘abhiniropanavasena pavatto vitakko’’</hi>tiādi. <hi rend="bold">etenā</hi>ti vitakkavicāre parāmasitvā karaṇaniddeso, hetuniddeso vā. tenetamatthaṃ dīpeti ‘‘khobhakarasabhāvattā vitakkavicārānaṃ taṃsahitampi jhānaṃ tehi sauppīḷanaṃ viya hotī’’ti, tenāha <hi rend="bold">‘‘sakaṇṭakaṃ</hi> [bhakaṇḍakaṃ (aṭṭhakathāyaṃ)] <hi rend="bold">viya khāyatī’’</hi>ti. oḷārikabhāvo hi vitakkavicārasaṅkhātena kaṇṭakena saha pavattakathā. kaṇṭakasahitabhāvo ca sauppīḷanatā eva, loke hi sakaṇṭakaṃ pharusakaṃ oḷārikanti vadanti.</p>

<p rend="bodytext" n="97"><hi rend="paranum">97</hi><hi rend="dot">.</hi> pītigataṃ <hi rend="bold">pītiyeva</hi> ‘‘diṭṭhigata’’ntiādīsu (dha॰ sa॰ 381; mahāni॰ 12) viya gata-saddassa tabbhāvavuttito. ayañhi saṃvaṇṇakānaṃ pakati, yadidaṃ anatthakapadaṃ, tulyādhikaraṇapadañca ṭhapetvā atthavaṇṇanā. tathā hi tattha tattha dissati. ‘‘yopanāti <pb ed="M" n="1.0452"/> yo yādiso, (pārā॰ 45) nibbānadhātūti nibbāyanamatta’’nti ca ādi. yāya nimittabhūtāya ubbilāvanapītiyā uppannāya cittaṃ <hi rend="bold">ubbilāvitaṃ</hi> nāma, sāyeva <hi rend="bold">ubbilāvitattaṃ</hi> bhāvavācakassa nimitte pavattanato. iti pītiyā uppannāya eva cittassa ubbilāvanato tassa ubbilāvitabhāvo pītiyā kato nāmāti āha <hi rend="bold">‘‘ubbilabhāvakaraṇa’’</hi>nti.</p>

<p rend="bodytext" n="98"><hi rend="paranum">98</hi><hi rend="dot">.</hi> ābhujanaṃ manasikaraṇaṃ <hi rend="bold">ābhogo.</hi> sammā anukkamena, punappunaṃ vā ārammaṇassa āhāro <hi rend="bold">samannāhāro.</hi> ayaṃ pana <hi rend="bold">ṭīkāyaṃ</hi> (dī॰ ni॰ ṭī॰ 1.98) vuttanayo – cittassa ābhuggabhāvo ārammaṇe abhinatabhāvo <hi rend="bold">ābhogo.</hi> sukhena hi cittaṃ ārammaṇe abhinataṃ hoti, na dukkhena viya apanataṃ, nāpi adukkhamasukhena viya anabhinataṃ, anapanatañcāti. ettha ca ‘‘manuññabhojanādīsu khuppipāsādiabhibhūtassa viya kāmehi viveciyamānassa upādārammaṇapatthanāvisesato abhivaḍḍhati, manuññabhojanaṃ bhuttāvino viya pana uḷārakāmarasassa yāvadatthaṃ nicitassa sahitassa bhuttakāmatāya kāmesu pātabyatā na hoti, visayānabhigiddhanato visayehi dummociyehi jalūkā viya sayameva muccatī’’ti ca ayoniso ummujjitvā kāmaguṇasantappitatāya saṃsāradukkhavūpasamaṃ byākāsi paṭhamavādī. kāmādīnaṃ ādīnavadassitāya, paṭhamādijhānasukhassa santabhāvadassitāya ca paṭhamādijhānasukhatittiyā saṃsāradukkhupacchedaṃ byākaṃsu dutiyādivādino. idhāpi ucchedavādeva vuttappakāro vicāro yathāsambhavaṃ ānetvā vattabbo. ayaṃ panettha viseso – ekasmimpi attabhāve pañca vādā labbhanti. paṭhamavāde yadi kāmaguṇasamappito attā, evaṃ so diṭṭhadhammanibbānappatto. dutiyādivādesu yadi paṭhamavādasaṅgahito soyeva attā paṭhamajjhānādisamaṅgī<pb ed="V" n="1.0396"/>, evaṃ sati diṭṭhadhammanibbānappattoti. teneva hi ucchedavāde viya idha pāḷiyaṃ ‘‘añño attā’’ti aññaggahaṇaṃ na kataṃ. kathaṃ pana accantanibbānapaññāpakassa attano diṭṭhadhammanibbānavādassa sassatadiṭṭhiyā saṅgaho, na ucchedadiṭṭhiyāti? taṃtaṃsukhavisesasamaṅgitāpaṭiladdhena bandhavimokkhena suddhassa attano sakarūpeneva avaṭṭhānadīpanato. tesañhi tathāpaṭiladdhena kammabandhavimokkhena suddho hutvā diṭṭhadhammanibbānappatto attā sakarūpeneva avaṭṭhāsīti laddhi. tathā hi <hi rend="bold">pāḷiyaṃ</hi> ‘‘ettāvatā kho bho <pb ed="M" n="1.0453"/> ayaṃ attā paramadiṭṭhadhammanibbānaṃ patto hotī’’ti sassatabhāvañāpakacchāyāya eva tesaṃ vādadassanaṃ katanti.</p>

<p rend="bodytext"><hi rend="bold">‘‘ettāvatā’’</hi>tiādinā pāḷiyatthasampiṇḍanaṃ. tattha <hi rend="bold">yāsa</hi>nti yathāvuttānaṃ diṭṭhīnaṃ aniyamaniddesavacanaṃ. tassa imā dvāsaṭṭhi diṭṭhiyo kathitāti niyamanaṃ, niyatānapekkhavacanaṃ vā etaṃ ‘‘yaṃ sandhāya vutta’’nti āgataṭṭhāne viya. <hi rend="bold">sesā</hi>ti pañcapaññāsa diṭṭhiyo. tāsu antānantikavādādīnaṃ sassatadiṭṭhisaṅgahabhāvo tattha tattha pakāsitoyeva. kiṃ panettha kāraṇaṃ, pubbantāparantā eva diṭṭhābhinivesassa visayabhāvena dassitā, na pana tadubhayamekajjhanti? asambhavo evettha kāraṇaṃ. na hi pubbantāparantesu viya tadubhayavinimutte majjhante diṭṭhikappanā sambhavati tadubhayantaramattena ittarakālattā. atha pana paccuppannattabhāvo tadubhayavemajjhaṃ, evaṃ sati diṭṭhikappanākkhamo tassa ubhayasabhāvo pubbantāparantesuyeva antogadhoti kathaṃ tadubhayamekajjhaṃ adassitaṃ siyā. atha vā pubbantāparantavantatāya ‘‘pubbantāparanto’’ti majjhanto vuccati, sopi ‘‘pubbantakappikā ca aparantakappikā ca pubbantāparantakappikā cā’’ti upari vadantena bhagavatā pubbantāparantehi visuṃ katvā vuttoyevāti daṭṭhabbo. aṭṭhakathāyampi ‘‘sabbepi te pubbantāparantakappike’’ti etena sāmaññaniddesena, ekasesena vā saṅgahitoti veditabbaṃ. aññathā hi saṅkaḍḍhitvā vuttavacanassa niravasesasaṅkaḍḍhanābhāvato anatthakatā āpajjeyyāti. ke pana te pubbantāparantakappikāti? ye antānantikā hutvā diṭṭhadhammanibbānavādāti evamādinā ubhayasambandhābhinivesino veditabbā.</p>

<p rend="bodytext" n="100-104"><hi rend="paranum">100-104</hi><hi rend="dot">.</hi> <hi rend="bold">‘‘idānī’’</hi>tiādinā appanāvacanadvayassa visesaṃ dasseti. tattha <hi rend="bold">ekajjha</hi>nti rāsikaraṇatthe nipāto. ekadhā karotīti <hi rend="bold">ekajjha</hi>ntipi neruttikā, bhāvanapuṃsakañcetaṃ. <hi rend="bold">iti</hi>-saddo idamattho, iminā pakārena pucchitvā vissajjesīti attho. <hi rend="bold">ajjhāsaya</hi>nti <pb ed="V" n="1.0397"/> sassatucchedavasena diṭṭhijjhāsayaṃ. tadubhayavasena hi sattānaṃ saṃkilesapakkhe duvidho ajjhāsayo. tathā hi vuttaṃ –</p>

<p rend="gatha1">‘‘sassatucchedadiṭṭhi ca, khanti cevānulomikā.</p>

<p rend="gathalast">yathābhūtañca yaṃ ñāṇaṃ, etaṃ āsayasaddita’’nti.. (visuddhi॰ ṭī॰ 1.136; dī॰ ni॰ ṭī॰ 1.paṭhamamahāsaṅgītikathāvaṇṇanā; sārattha॰ ṭī॰ 1.paṭhamamahāsaṅgītikathāvaṇṇanā, verajjakaṇḍavaṇṇanā; vi॰ vi॰ ṭī॰ 1.verañjakaṇḍavaṇṇanāpi passitabbaṃ).</p>

<p rend="bodytext">tañca <pb ed="M" n="1.0454"/> bhagavā aparimāṇāsu lokadhātūsu aparimāṇānaṃ sattānaṃ aparimāṇe eva ñeyyavisese uppajjanavasena anekabhedabhinnampi ‘‘cattāro janā sassatavādā’’tiādinā dvāsaṭṭhiyā pabhedehi saṅgaṇhanavasena sabbaññutaññāṇena paricchinditvā dassento pamāṇabhūtāya tulāya dhārayamāno viya hotīti āha <hi rend="bold">‘‘tulāya tulayanto viyā’’</hi>ti. tathā hi vakkhati ‘‘antojālīkatā’’tiādi (dī॰ ni॰ aṭṭha॰ 1.146) <hi rend="bold">‘‘sinerupādato vālukaṃ uddharanto viyā’’</hi>ti pana etena sabbaññutaññāṇato aññassa ñāṇassa imissā desanāya asakkuṇeyyataṃ dasseti paramagambhīratāvacanato.</p>

<p rend="bodytext">ettha ca ‘‘sabbe te imeheva dvāsaṭṭhiyā vatthūhi, etesaṃ vā aññatarena, natthi ito bahiddhā’’ti vacanato, pubbantakappikādittayavinimuttassa ca kassaci diṭṭhigatikassa abhāvato yāni tāni sāmaññaphalādisuttantaresu vuttappakārāni akiriyāhetukanatthikavādādīni, yāni ca issarapakatipajāpatipurisakālasabhāvaniyatiyadicchāvādādippabhedāni diṭṭhigatāni (visuddhi॰ 1.160-162; vibha॰ anuṭī॰ 2.194-195 vākyakhandhesu passitabbaṃ) bahiddhāpi dissamānāni, tesaṃ ettheva saṅgahato antogadhatā veditabbā. kathaṃ? akiriyavādo tāva ‘‘vañjho kūṭaṭṭho’’tiādinā kiriyābhāvadīpanato sassatavāde antogadho, tathā ‘‘sattime kāyā’’tiādi (dī॰ ni॰ 1.174) nayappavatto pakudhavādo, ‘‘natthi hetu natthi paccayo sattānaṃ saṃkilesāyā’’tiādi (dī॰ ni॰ 1.168) nayappavatto ahetukavādo ca adhiccasamuppannavāde. ‘‘natthi paro loko’’tiādi (dī॰ ni॰ 1.171) nayappavatto natthikavādo ucchedavāde. tathā hi tattha ‘‘kāyassa bhedā ucchijjatī’’tiādi (dī॰ ni॰ 1.85) vuttaṃ. paṭhamena <hi rend="bold">ādi</hi>-saddena nigaṇṭhavādādayo saṅgahitā.</p>

<p rend="bodytext">yadipi <pb ed="V" n="1.0398"/> pāḷiyaṃ (dī॰ ni॰ 1.177) nāṭaputtavādabhāvena cātuyāmasaṃvaro āgato, tathāpi sattavatātikkamena vikkhepavāditāya nāṭaputtavādopi sañcayavādo viya amarāvikkhepavādesu antogadho. ‘‘taṃ jīvaṃ taṃ sarīraṃ, aññaṃ jīvaṃ aññaṃ sarīra’’nti (dī॰ ni॰ 1.377; ma॰ ni॰ 2.122; saṃ॰ ni॰ 2.35) evaṃpakārā vādā pana ‘‘rūpī attā hoti arogo <pb ed="M" n="1.0455"/> paraṃ maraṇā’’tiādivādesu saṅgahaṃ gacchanti. ‘‘hoti tathāgato paraṃ maraṇā, atthi sattā opapātikā’’ti evaṃpakārā sassatavāde. ‘‘na hoti tathāgato paraṃ maraṇā, natthi sattā opapātikā’’ti evaṃpakārā ucchedavāde. ‘‘hoti ca na hoti ca tathāgato paraṃ maraṇā, atthi ca natthi ca sattā opapātikā’’ti evaṃpakārā ekaccasassatavāde. ‘‘neva hoti na na hoti tathāgato paraṃ maraṇā, nevatthi na natthi sattā opapātikā’’ti evaṃpakārā amarāvikkhepavāde. issarapakatipajāpatipurisakālavādā ekaccasassatavāde. kaṇādavādo, sabhāvaniyatiyadicchāvādā ca adhiccasamuppannavāde saṅgahaṃ gacchanti. iminā nayena suttantaresu, bahiddhā ca aññatitthiyasamaye dissamānānaṃ diṭṭhigatānaṃ imāsuyeva dvāsaṭṭhiyā diṭṭhīsu antogadhatā veditabbā. te pana tattha tatthāgatanayena vuccamānā ganthavitthārakarā, atitthe ca pakkhandanamiva hotīti na vitthārayimha. idha pāḷiyaṃ atthavicāraṇāya aṭṭhakathāyaṃ anuttānatthapakāsanameva hi amhākaṃ bhāroti.</p>

<p rend="bodytext">‘‘evamayaṃ yathānusandhivasena desanā āgatā’’ti vacanappasaṅgena suttassānusandhayo vibhajituṃ <hi rend="bold">‘‘tayo hī’’</hi>tiādimāha. atthantaranisedhanatthañhi visesaniddhāraṇaṃ. tattha anusandhanaṃ <hi rend="bold">anusandhi,</hi> sambandhamattaṃ, yaṃ desanāya kāraṇaṭṭhena ‘‘samuṭṭhāna’’ntipi vuccati. pucchādayo hi desanāya bāhirakāraṇaṃ tadanurūpena desanāpavattanato. taṃsambandhopi tannissitattā kāraṇameva. abbhantarakāraṇaṃ pana mahākaruṇādesanāñāṇādayo. ayamattho upari āvi bhavissati. pucchāya kato anusandhi <hi rend="bold">pucchānusandhi,</hi> pucchaṃ anusandhiṃ katvā desitattā suttassa sambandho pucchāya kato nāma hoti. pucchāsaṅkhāto anusandhi <hi rend="bold">pucchānusandhī</hi>tipi yujjati. pucchānissitena hi anusandhinā tannissayabhūtā pucchāpi gahitāti. atha vā anusandhahatīti <hi rend="bold">anusandhi,</hi> pucchāsaṅkhāto anusandhi etassāti <hi rend="bold">pucchānusandhi,</hi> taṃtaṃsuttapadeso. pucchāya vā anusandhīyatīti <hi rend="bold">pucchānusandhi,</hi> pucchaṃ vacanasambandhaṃ katvā desito taṃsamuṭṭhāniko taṃtaṃsuttapadesova. <hi rend="bold">ajjhāsayānusandhi</hi>mhipi eseva nayo. anusandhīyatīti anusandhi, yo yo anusandhi, anusandhino anurūpaṃ vā <hi rend="bold">yathānusandhi.</hi></p>

<p rend="bodytext">pucchāya, ajjhāsayena ca ananusandhiko ādimhi desitadhammassa anurūpadhammavasena vā tappaṭipakkhadhammavasena <pb ed="V" n="1.0399"/> vā pavatto uparisuttapadeso. tathā <pb ed="M" n="1.0456"/> hi so ‘‘yena pana dhammena…pe॰… kakacūpamā āgatā’’tiādinā (dī॰ ni॰ aṭṭha॰ 1.100-104) aṭṭhakathāyaṃ vutto, yathāpāḷimayaṃ vibhāgoti dasseti <hi rend="bold">‘‘tatthā’’</hi>tiādinā. tattha ‘‘evaṃ vutte nando gopālako bhagavantaṃ etadavocā’’ti paṭhanti, taṃ na sundaraṃ sutte tathā abhāvato. ‘‘evaṃ vutte nandagopālakasutte bhagavantaṃ etadavocā’’ti pana paṭhitabbaṃ tasmiṃ sutte ‘‘aññataro bhikkhu bhagavantaṃ etadavocā’’ti atthassa upapattito. idañhi saṃyuttāgamavare <hi rend="bold">saḷāyatanavagge</hi> saṅgītasuttaṃ. gaṅgāya vuyhamānaṃ dārukkhandhaṃ upamaṃ katvā saddhāpabbajite kulaputte desite nando gopālako ‘‘ahamimaṃ paṭipattiṃ pūressāmī’’ti bhagavato santike pabbajjaṃ, upasampadañca gahetvā tathāpaṭipajjamāno nacirasseva arahattaṃ patto. tasmā ‘‘nandagopālakasutta’’nti paññāyittha. ‘‘kiṃ nu kho bhante’’tiādīni pana aññataroyeva bhikkhu avoca. vuttañhi tattha ‘‘evaṃ vutte aññataro bhikkhu bhagavantaṃ etadavoca ‘kiṃ nu kho bhante, orimaṃ tīra’ntiādi’’.</p>

<p rend="bodytext">tatrāyamattho – <hi rend="bold">evaṃ vutte</hi>ti ‘‘sace kho bhikkhave, dārukkhandho na orimaṃ tīraṃ upagacchatī’’tiādinā gaṅgāya vuyhamānaṃ dārukkhandhaṃ upamaṃ katvā saddhāpabbajite kulaputte desite. <hi rend="bold">bhagavantaṃ etadavocā</hi>ti anusandhikusalatāya ‘‘kiṃ nu kho bhante’’tiādivacanamavoca. tathāgato hi ‘‘imissaṃ parisati nisinno anusandhi kusalo atthi, so maṃ pañhaṃ pucchissatī’’ti ettakeneva desanaṃ niṭṭhāpesi. <hi rend="bold">orimaṃ tīra</hi>nti orimabhūtaṃ tīraṃ. tathā <hi rend="bold">pārimaṃ tīra</hi>nti. <hi rend="bold">majjhe saṃsīdo</hi>ti vemajjhe saṃsīdanaṃ nimmujjanaṃ. <hi rend="bold">thale ussādo</hi>ti jalamajjhe uṭṭhite thalasmiṃ ussārito āruḷho. <hi rend="bold">manussaggāho</hi>ti manussānaṃ sambandhībhūtānaṃ, manussehi vā gahaṇaṃ. tathā <hi rend="bold">amanussaggāho</hi>ti <hi rend="bold">āvaṭṭaggāho</hi>ti udakāvaṭṭena gahaṇaṃ. <hi rend="bold">antopūtī</hi>ti vakkahadayādīsu apūtikassāpi guṇānaṃ pūtibhāvena abbhantaraṃpūtīti.</p>

<p rend="bodytext"><hi rend="bold">‘‘atha kho aññatarassa bhikkhuno’’</hi>tiādi majjhimāgamavare uparipaṇṇāsake <hi rend="bold">mahāpuṇṇamasuttaṃ</hi> (ma॰ ni॰ 3.88-90) tatrāyamattho – <hi rend="bold">iti kirā</hi>ti ettha <hi rend="bold">kira</hi>-saddo aruciyaṃ, tena bhagavato yathādesitāya attasuññatāya attano aruciyabhāvaṃ dīpeti. <hi rend="bold">bho</hi>ti dhammālapanaṃ, ambho sabhāvadhammāti attho. yadi rūpaṃ anattā…pe॰… viññāṇaṃ anattā. evaṃ satīti <pb ed="M" n="1.0457"/> sapāṭhasesayojanā. <hi rend="bold">anattakatānī</hi>ti attanā na katāni, anattabhūtehi vā khandhehi katāni. <hi rend="bold">kamattānaṃ phusissantī</hi>ti kīdisamattabhāvaṃ phusissanti. asati attani khandhānañca khaṇikattā tāni kammāni kaṃ nāma attānaṃ attano phalena phusissanti, ko kammaphalaṃ <pb ed="V" n="1.0400"/> paṭisaṃvedissatīti vuttaṃ hoti. tassa bhikkhuno cetoparivitakkaṃ attano cetasā ceto – pariyañāṇasampayuttena sabbaññutaññāṇasampayuttena vā aññāya jānitvāti sambandho.</p>

<p rend="bodytext"><hi rend="bold">avidvā</hi>ti sutādivirahena ariyadhammassa akovidatāya apaṇḍito. <hi rend="bold">vidvā</hi>ti hi paṇḍitādhivacanaṃ vidati jānātīti katvā. <hi rend="bold">avijjāgato</hi>ti avijjāya upagato, ariyadhamme avinītatāya appahīnāvijjoti attho. <hi rend="bold">taṇhādhipateyyena cetasā</hi>ti ‘‘yadi ahaṃ nāma koci natthi, evaṃ sati mayā katassa kammassa phalaṃ ko paṭisaṃvedeti, sati pana tasmiṃ siyā kammaphalūpabhogo’’ti taṇhādhipatito āgatena attavādupādānasahagatena cetasā. <hi rend="bold">atidhāvitabba</hi>nti atikkamitvā dhāvitabbaṃ. idaṃ vuttaṃ hoti – khaṇikattepi saṅkhārānaṃ yasmiṃ santāne kammaṃ kataṃ, tattheva phalūpapattito dhammapuñjamattasseva siddhe kammaphalasambandhe ekattanayaṃ micchā gahetvā ekena kārakavedakabhūtena bhavitabbaṃ, aññathā kammakammaphalānamasambandho siyāti attattaniyasuññatāpakāsanaṃ satthusāsanaṃ atikkamitabbaṃ maññeyyāti. idāni anatidhāvitabbataṃ vibhāvetuṃ <hi rend="bold">‘‘taṃ kiṃ maññathā’’</hi>tiādimāha.</p>

<p rend="bodytext"><hi rend="bold">upari desanā</hi>ti desanāsamuṭṭhānadhammadīpikāya heṭṭhimadesanāya upari pavattitā desanā. desanāsamuṭṭhānadhammassa anurūpapaṭipakkhadhammappakāsanavasena duvidhesu yathānusandhīsu anurūpadhammappakāsanavasena yathānusandhidassanametaṃ <hi rend="bold">‘‘upari cha abhiññā āgatā’’</hi>ti. tadavasesaṃ pana sabbampi paṭipakkhadhammappakāsanavasena. majjhimāgamavare mūlapaṇṇāsakeyeva cetāni suttāni. <hi rend="bold">kilesenā</hi>ti ‘‘lobho cittassa upakkileso’’tiādinā kilesavasena. <hi rend="bold">bhaṇḍanenā</hi>ti vivādena. <hi rend="bold">akkhantiyā</hi>ti kopena. <hi rend="bold">kakacūpamā</hi>ti kharapantiupamā. <hi rend="bold">imasmimpī</hi>ti <hi rend="bold">pi</hi>-saddo apekkhāyaṃ ‘‘ayampi pārājiko’’tiādīsu (vi॰ 1.72-73, 167, 171, 195, 197) viya, sampiṇḍane vā, tena yathā vatthasuttādīsu paṭipakkhadhammappakāsanavasena yathānusandhi<pb ed="M" n="1.0458"/>, evaṃ imasmimpi brahmajāleti apekkhanaṃ, sampiṇḍanaṃ vā karoti. tathā hi niccasārādipaññāpakānaṃ diṭṭhigatānaṃ vasena uṭṭhitāyaṃ desanā niccasārādisuññatāpakāsanena niṭṭhāpitāti. <hi rend="bold">‘‘tenā’’</hi>tiādinā yathāvuttasaṃvaṇṇanāya guṇaṃ dasseti.</p>

<p rend="subhead">paritassitavipphanditavāravaṇṇanā</p>

<p rend="bodytext" n="105-117"><hi rend="paranum">105-117</hi><hi rend="dot">.</hi> <hi rend="bold">mariyādavibhāgadassanattha</hi>nti diṭṭhigatikānaṃ taṇhādiṭṭhiparāmāsassa tathāgatānaṃ jānanapassanena, sassatādimicchādassanassa ca sammādassanena saṅkarābhāva-vibhāgappakāsanatthaṃ. taṇhādiṭṭhiparāmāsoyeva <pb ed="V" n="1.0401"/> tesaṃ, na tu tathāgatānamiva yathābhūtaṃ jānanapassanaṃ. taṇhādiṭṭhivipphandanamevetaṃ micchādassanavedayitaṃ, na tu sotāpannassa sammādassanavedayitamiva niccalanti ca hi imāya desanāya mariyādavibhāgaṃ dasseti. tena vakkhati ‘‘yena diṭṭhiassādena…pe॰… taṃ vedayita’’nti, ‘‘diṭṭhisaṅkhātena ceva…pe॰… dassetī’’ti ca. ‘‘tadapī’’ti vuttattā yena somanassajātā paññapentīti attho labbhatīti dassetuṃ <hi rend="bold">‘‘yenā’’</hi>tiādi vuttaṃ. sāmatthiyato hi avagatatthassevettha ta-saddena parāmasanaṃ. <hi rend="bold">diṭṭhiassādenā</hi>ti diṭṭhiyā paccayabhūtena assādena. <hi rend="bold">‘‘diṭṭhisukhenā’’</hi>tiādi tasseva vevacanaṃ. ajānantānaṃ apassantānaṃ tesaṃ bhavantānaṃ samaṇabrāhmaṇānaṃ tadapi vedayitaṃ taṇhāgatānaṃ vedayitanti sambandho.</p>

<p rend="bodytext"><hi rend="bold">‘‘yathābhūtadhammānaṃ sabhāva’’</hi>nti ca avisesena vuttaṃ. na hi saṅkhatadhammasabhāvaṃ ajānanamattena micchā abhinivisanti. sāmaññajotanā ca visese avatiṭṭhati. tasmāyamettha visesayojanā kātabbā – ‘‘sassato attā ca loko cā’’ti idaṃ diṭṭhiṭṭhānaṃ evaṃgahitaṃ evaṃparāmaṭṭhaṃ evaṃgatikaṃ hoti evaṃabhisamparāyanti yathābhūtamajānantānaṃ apassantānaṃ atha vā yasmiṃ vedayite avītataṇhatāya evaṃdiṭṭhigataṃ upādīyati, taṃ vedayitaṃ samudayaatthaṅgamādito yathābhūtamajānantānaṃ apassantānanti. evaṃ visesayojanāya hi yathā anāvaraṇañāṇasamantacakkhūhi tathāgatānaṃ yathābhūtamettha jānanaṃ, passanañca hoti, na evaṃ diṭṭhigatikānaṃ, atha kho tesaṃ taṇhādiṭṭhiparāmāsoyevāti imamatthaṃ imāya desanāya dassetīti pākaṭaṃ hoti. evampi cāyaṃ desanā mariyādavibhāgadassanatthaṃ jātā.</p>

<p rend="bodytext"><hi rend="bold">vedayita</hi>nti <pb ed="M" n="1.0459"/> ‘‘sassato attā ca loko cā’’ti (dī॰ ni॰ 1.31) diṭṭhipaññāpanavasena pavattaṃ diṭṭhissādasukhapariyāyena vuttaṃ, tadapi anubhavanaṃ. <hi rend="bold">taṇhāgatāna</hi>nti taṇhāya upagatānaṃ, pavattānaṃ vā tadeva vuttinayena vivarati <hi rend="bold">‘‘kevalaṃ…pe॰… vedayita’’</hi>nti. <hi rend="bold">tañca kho paneta</hi>nti ca yathāvuttaṃ vedayitameva paccāmasati, tenetaṃ dīpeti – ‘‘tadapi vedayitaṃ taṇhāgatānaṃ vedayitamevā’’ti vacchinditvā ‘‘tadapi vedayitaṃ paritassitavipphanditamevā’’ti puna sambandho kātabboti. tadapi tāva na sampāpuṇātīti heṭṭhimaparicchedena mariyādavibhāgaṃ dassetuṃ <hi rend="bold">‘‘na sotāpannassa dassanamiva niccala’’</hi>nti vuttaṃ. <hi rend="bold">dassana</hi>nti ca sammādassanasukhaṃ, maggaphalasukhanti vuttaṃ hoti. kuto cāyamattho labbhatīti eva-saddasāmatthiyato. ‘‘paritassitavipphanditamevā’’ti hi vuttena maggaphalasukhaṃ viya avipphanditaṃ hutvā ekarūpe avatiṭṭhati, atha kho taṃ vaṭṭāmisabhūtaṃ diṭṭhitaṇhāsallānuviddhatāya sauppīḷattā vipphanditamevāti <pb ed="V" n="1.0402"/> attho āpanno hoti, tenevāha <hi rend="bold">‘‘paritassitenā’’</hi>tiādi. ayamettha aṭṭhakathāmuttako sasambandhanayo.</p>

<p rend="bodytext">evaṃ visesakāraṇato dvāsaṭṭhi diṭṭhigatāni vibhajitvā idāni avisesakāraṇato tāni dassetuṃ <hi rend="bold">‘‘tatra bhikkhave’’</hi>tiādikā desanā āraddhā. sabbesañhi diṭṭhigatānaṃ vedanā, avijjā, taṇhā ca avisiṭṭhakāraṇaṃ. tattha <hi rend="bold">tadapī</hi>ti ‘‘sassataṃ attānañca lokañca paññapentī’’ti ettha yadetaṃ ‘‘sassato attā ca loko cā’’ti paññāpanahetubhūtaṃ sukhādibhedaṃ tividhampi vedayitaṃ, tadapi yathākkamaṃ dukkhasallāniccato, avisesena samudayatthaṅgamassādādīnavanissaraṇato vā yathābhūtamajānantānaṃ apassantānaṃ hoti, tato eva ca sukhādipatthanāsambhavato, taṇhāya ca upagatattā taṇhāgatānaṃ taṇhāparitassitena diṭṭhivipphanditameva diṭṭhicalanameva. ‘‘asati attani ko vedanaṃ anubhavatī’’ti kāyavacīdvāresu diṭṭhiyā copanappattimattameva, na pana diṭṭhiyā paññapetabbo koci dhammo sassato atthīti adhippāyoti. ekaccasassatādīsupi esa nayo.</p>

<p rend="subhead">phassapaccayavāravaṇṇanā</p>

<p rend="bodytext" n="118"><hi rend="paranum">118</hi><hi rend="dot">.</hi> <hi rend="bold">paramparapaccayadassanattha</hi>nti yaṃ diṭṭhiyā mūlakāraṇaṃ, tassāpi kāraṇaṃ, puna tassapi kāraṇanti evaṃ paccayaparamparadassanatthaṃ. yena hi taṇhāparitassitena <pb ed="M" n="1.0460"/> etāni diṭṭhigatāni pavattanti, tassa vedayitaṃ paccayo, vedayitassāpi phasso paccayoti evaṃ paccayaparamparavibhāvinī ayaṃ desanā. kimatthiyaṃ pana paccayaparamparadassananti ce? atthantaraviññāpanatthaṃ. tena hi yathā diṭṭhisaṅkhāto paññāpanadhammo, tappaccayadhammā ca yathāsakaṃ paccayavaseneva uppajjanti, na paccayehi vinā, evaṃ paññapetabbadhammāpi rūpavedanādayo, na ettha koci sassato attā vā loko vāti evamatthantaraṃ viññāpitaṃ hoti. taṇhādiṭṭhipariphanditaṃ tadapi vedayitaṃ diṭṭhikāraṇabhūtāya taṇhāya paccayabhūtaṃ phassapaccayā hotīti attho.</p>

<p rend="bodytext" n="131"><hi rend="paranum">131</hi><hi rend="dot">.</hi> <hi rend="bold">tassa paccayassā</hi>ti tassa phassasaṅkhātassa paccayassa. <hi rend="bold">diṭṭhivedayite</hi> diṭṭhiyā paccayabhūte vedayite, phassapadhānehi attano paccayehi nipphādetabbe. sādhetabbe cetaṃ bhummaṃ. <hi rend="bold">balavabhāvadassanattha</hi>nti balavakāraṇabhāvadassanatthaṃ. tathā hi vināpi cakkhādivatthūhi, sampayuttadhammehi ca kehici vedanā uppajjati, na pana kadācipi phassena vinā, tasmā phasso <pb ed="V" n="1.0403"/> vedanāya balavakāraṇaṃ. na kevalaṃ vedanāya eva, atha kho sesasampayuttadhammānampi. sannihitopi hi visayo sace cittuppādo phusanākāravirahito hoti, na tassa ārammaṇapaccayo bhavatīti phasso sabbesampi sampayuttadhammānaṃ visesapaccayo. tathā hi bhagavatā <hi rend="bold">dhammasaṅgaṇīpakaraṇe</hi> cittuppādaṃ vibhajantena ‘‘phasso hotī’’ti phassasseva paṭhamamuddharaṇaṃ kataṃ, vedanāya pana sātisayamadhiṭṭhānapaccayo eva. ‘‘paṭisaṃvedissantī’’ti vuttattā ‘‘tadapī’’ti etthādhikāroti āha <hi rend="bold">‘‘taṃ vedayita’’</hi>nti. gamyamānatthassa vā-saddassa payogaṃ pati kāmacārattā, lopattā, sesattāpi ca esa na payutto. evamīdisesu. hoti cettha –</p>

<p rend="gatha1">‘‘gamyamānādhikārato, lopato sesato cāti.</p>

<p rend="gathalast">kāraṇehi catūhipi, na katthaci ravo yutto’’ti..</p>

<p rend="bodytext"><hi rend="bold">‘‘yathā hī’’</hi>tiādinā phassassa balavakāraṇatādassanena tadatthaṃ samattheti. tattha <hi rend="bold">patato</hi>ti patantassa. <hi rend="bold">thūṇā</hi>ti upatthambhakadārussetaṃ adhivacanaṃ.</p>

<p rend="subhead">diṭṭhigatikādhiṭṭhānavaṭṭakathāvaṇṇanā</p>

<p rend="bodytext" n="144"><hi rend="paranum">144</hi><hi rend="dot">.</hi> kiñcāpi <pb ed="M" n="1.0461"/> imasmiṃ ṭhāne pāḷiyaṃ vedayitamanāgataṃ, heṭṭhā pana tīsupi vāresu adhikatattā, upari ca ‘‘phussa phussa paṭisaṃvedentī’’ti vakkhamānattā vedayitamevettha padhānanti āha <hi rend="bold">‘‘sabbadiṭṭhivedayitāni sampiṇḍetī’’</hi>ti. ‘‘yepi te’’ti tattha tattha āgatassa ca pi-saddassa atthaṃ sandhāya <hi rend="bold">‘‘sampiṇḍetī’’</hi>ti vuttaṃ. ye te samaṇabrāhmaṇā sassatavādā…pe॰… sabbepi te chahi phassāyatanehi phussa phussa paṭisaṃvedentīti hi vedayitakiriyāvasena taṃtaṃdiṭṭhigatikānaṃ sampiṇḍitattā vedayitasampiṇḍanameva jātaṃ. sabbampi hi vākyaṃ kiriyāpadhānanti. <hi rend="bold">upari phasse pakkhipanatthāyā</hi>ti ‘‘chahi phassāyatanehī’’ti vutte upari phasse pakkhipanatthaṃ, pakkhipanañcettha vedayitassa phassapaccayatādassanameva. ‘‘chahi phassāyatanehi phussa phussa paṭisaṃvedentī’’ti iminā hi chahi ajjhattikāyatanehi chaḷārammaṇapaṭisaṃvedanaṃ ekantato chaphassahetukamevāti dassitaṃ hoti, tena vuttaṃ <hi rend="bold">‘‘sabbe te’’</hi>tiādi.</p>

<p rend="bodytext"><hi rend="bold">kambojo</hi>ti evaṃnāmakaṃ raṭṭhaṃ. tathā <hi rend="bold">dakkhiṇāpatho. </hi> <hi rend="bold">‘‘sañjātiṭṭhāne’’</hi>ti iminā sañjāyanti etthāti adhikaraṇattho <hi rend="bold">sañjāti</hi>-saddoti dasseti. evaṃ <hi rend="bold">samosaraṇa</hi>-saddo. <hi rend="bold">āyatana</hi>-saddopi tadubhayatthe. <hi rend="bold">āyatane</hi>ti samosaraṇabhūte catumahāpathe. <hi rend="bold">na</hi>nti mahānigrodharukkhaṃ. idañhi aṅguttarāgame <pb ed="V" n="1.0404"/> pañcanipāte saddhānisaṃsasuttapadaṃ. tattha ca seyyathāpi bhikkhave subhūmiyaṃ catumahāpathe mahānigrodho samantā pakkhīnaṃ paṭisaraṇaṃ hotī’’ti (a॰ ni॰ 5.38) tanniddeso vutto. <hi rend="bold">sati satiāyatane</hi>ti satisaṅkhāte kāraṇe vijjamāne, tatra tatreva sakkhitabbataṃ pāpuṇātīti attho. āyatanti ettha phalāni tadāyattavuttitāya pavattanti, āyabhūtaṃ vā attano phalaṃ tanoti pavattetīti <hi rend="bold">āyatanaṃ,</hi> kāraṇaṃ. <hi rend="bold">sammantī</hi>ti upasammanti assāsaṃ janenti. <hi rend="bold">āyatana</hi>-saddo aññesu viya na ettha atthantarāvabodhakoti āha <hi rend="bold">‘‘paṇṇattimatte’’</hi>ti, tathā tathā paññattimatteti attho. rukkhagacchasamūhe paṇṇattimatte hi araññavohāro, araññameva ca araññāyatananti. <hi rend="bold">atthattayepī</hi>ti ettha <hi rend="bold">pi</hi>-saddena ākaranivāsādhiṭṭhānatthe sampiṇḍeti. ‘‘hiraññāyatanaṃ suvaṇṇāyatana’’ntiādīsu <pb ed="M" n="1.0462"/> hi ākare, ‘‘issarāyatanaṃ vāsudevāyatana’’ntiādīsu nivāse, ‘‘kammāyatanaṃ sippāyatana’’ntiādīsu adhiṭṭhāne pavattati, nissayeti attho.</p>

<p rend="bodytext">āyatanti ettha ākaronti, nivasanti, adhiṭṭhahantīti yathākkamaṃ vacanattho. cakkhādīsu ca phassādayo ākiṇṇā, tāni ca nesaṃ vāso, adhiṭṭhānañca nissayapaccayabhāvato. tasmā tadetampi atthattayamidha yujjatiyeva. kathaṃ yujjatīti āha <hi rend="bold">‘‘cakkhādīsu hī’’</hi>tiādi. phasso vedanā saññā cetanā cittanti ime phassapañcamakā dhammā upalakkhaṇavasena vuttā aññesampi taṃsampayuttadhammānaṃ āyatanabhāvato, padhānavasena vā. tathā hi cittuppādaṃ vibhajantena bhagavatā teyeva ‘‘phasso hoti, vedanā, saññā, cetanā, cittaṃ hotī’’ti paṭhamaṃ vibhattā. <hi rend="bold">sañjāya</hi>nti tannissayārammaṇabhāvena tattheva uppattito. <hi rend="bold">samosara</hi>nti tattha tattha vatthudvārārammaṇabhāvena samosaraṇato. tāni ca nesaṃ kāraṇaṃ tesamabhāve abhāvato. ayaṃ pana yathāvutto sañjātidesādiattho ruḷhivaseneva tattha tattha niruḷhatāya eva pavattattāti <hi rend="bold">ācariyaānandattherena</hi> vuttaṃ. ayaṃ pana padatthavivaraṇamukhena pavatto attho – āyatanato, āyānaṃ tananato, āyatassa ca nayanato <hi rend="bold">āyatanaṃ.</hi> cakkhādīsu hi taṃtaṃdvārārammaṇā cittacetasikā dhammā sena sena anubhavanādikiccena āyatanti uṭṭhahanti ghaṭenti vāyamanti, āyabhūte ca dhamme etāni tanonti vitthārenti, āyatañca saṃsāradukkhaṃ nayanti pavattentīti. <hi rend="bold">iti iminā nayenā</hi>ti ettha ādiatthena <hi rend="bold">iti</hi> saddena ‘‘sotaṃ paṭiccā’’tiādipāḷiṃ saṅgaṇhāti.</p>

<p rend="bodytext">tattha <hi rend="bold">tiṇṇa</hi>nti cakkhupasādarūpārammaṇacakkhuviññāṇādīnaṃ tiṇṇaṃ visayindriyaviññāṇānaṃ. tesaṃ samāgamanabhāvena gahetabbato <hi rend="bold">‘‘phasso saṅgatī’’</hi>ti vutto. tathā hi <pb ed="V" n="1.0405"/> so ‘‘sannipātapaccupaṭṭhāno’’ti vuccati. iminā nayena āropetvāti sambandho. tena imamatthaṃ dasseti – yathā ‘‘cakkhuṃpaṭicca…pe॰… phasso’’ti (ma॰ ni॰ 1.204; 3.421, 425, 426; saṃ॰ ni॰ 2.43, 45; 2.4.61; kathā॰ 465) etasmiṃ sutte vijjamānesupi saññādīsu sampayuttadhammesu vedanāya padhānakāraṇabhāvadassanatthaṃ phassasīsena desanā katā, evamidhāpi ‘‘phassapaccayā vedanā’’tiādinā phassaṃ ādiṃ katvā <pb ed="M" n="1.0463"/> aparantapaṭisandhānena paccayaparamparaṃ dassetuṃ ‘‘chahi phassāyatanehī’’ti ca ‘‘phussa phussā’’ti ca phassasīsena desanā katāti. <hi rend="bold">phassāyatanādīnī</hi>ti <hi rend="bold">ādi</hi>-saddena ‘‘phussa phussā’’ti vacanaṃ saṅgaṇhāti.</p>

<p rend="bodytext"><hi rend="bold">‘‘kiñcāpī’’</hi>tiādinā saddamattato codanālesaṃ dassetvā <hi rend="bold">‘‘tathāpī’’</hi>tiādinā atthato taṃ pariharati. na āyatanāni phusanti rūpānamanārammaṇabhāvato. phasso arūpadhammo visamāno ekadesena ārammaṇaṃ analliyamānopi phusanākārena pavatto phusanto viya hotīti āha <hi rend="bold">‘‘phassova taṃ taṃ ārammaṇaṃ phusatī’’</hi>ti. teneva so ‘‘phusanalakkhaṇo, saṅghaṭṭanaraso’’ti ca vuccati. ‘‘chahi phassāyatanehi phussa phussā’’ti aphusanakiccānipi nissitavohārena phusanakiccāni katvā dassanameva phasse upanikkhipanaṃ nāma yathā ‘‘mañcā ghosantī’’ti. <hi rend="bold">upanikkhipitvā</hi>ti hi phusanakiccāropanavasena phassasmiṃ pavesetvāti attho. phassagatikāni katvā phassupacāraṃ āropetvāti vuttaṃ hoti. upacāro nāma vohāramattaṃ, na tena atthasiddhi ataṃsabhāvato. atthasijjhanako pana taṃsabhāvoyeva attho gahetabboti dassetuṃ <hi rend="bold">‘‘tasmā’’</hi>tiādimāha. yathāhu –</p>

<p rend="gatha1">‘‘atthañhi nātho saraṇaṃ avoca,</p>

<p rend="gathalast">na byañjanaṃ lokahito mahesī’’ti..</p>

<p rend="bodytext">attano paccayabhūtānaṃ channaṃ phassānaṃ vasena cakkhusamphassajā yāva manosamphassajāti saṅkhepato chabbidhaṃ sandhāya <hi rend="bold">‘‘chaphassāyatanasambhavā vedanā’’</hi>ti vuttaṃ. vitthārato pana –</p>

<p rend="gatha1">‘‘phassato chabbidhāpetā, upavicārabhedato.</p>

<p rend="gathalast">tidhā nissitato dvīhi, tidhā kālena vaḍḍhitā’’ti.. –</p>

<p rend="unindented">aṭṭhasatapariyāye vuttanayena aṭṭhasatappabhedā. mahāvihāravāsino cettha yathā viññāṇaṃ nāmarūpaṃ saḷāyatanaṃ<pb ed="V" n="1.0406"/>, evaṃ phassaṃ, vedanañca paccayapaccayuppannampi sasantatipariyāpannaṃ dīpento vipākameva icchanti, aññe pana yathā tathā vā paccayabhāvo sati na sakkā vajjetunti sabbameva icchanti. <hi rend="bold">sā</hi>ti yathāvuttappabhedā vedanā. <hi rend="bold">rūpataṇhādibhedāyā</hi>ti ‘‘seṭṭhiputto <pb ed="M" n="1.0464"/> brāhmaṇaputto’’ti pitunāmavasena viya ārammaṇanāmavasena vuttāya rūpataṇhā yāva dhammataṇhāti saṅkhepato chabbidhāya. vitthārato pana –</p>

<p rend="gatha1">‘‘rūpataṇhādikā kāma-taṇhādīhi tidhā puna.</p>

<p rend="gathalast">santānato dvidhā kāla-bhedena guṇitā siyu’’nti.. –</p>

<p rend="unindented">evaṃ vuttaaṭṭhasatappabhedāya. <hi rend="bold">upanissayakoṭiyā</hi>ti upanissayasīsena. kasmā panettha upanissayapaccayova uddhaṭo, nanu sukhā vedanā, adukkhamasukhā ca taṇhāya ārammaṇamattaārammaṇādhipatiārammaṇūpanissayapakatūpanissayavasena catudhā paccayo, dukkhā ca ārammaṇamattapakatūpanissayavasena dvidhāti? saccametaṃ, upanissaye eva pana taṃ sabbampi antogadhanti evamuddhaṭo. yuttaṃ tāva ārammaṇūpanissayassa upanissayasāmaññato upanissaye antogadhatā, kathaṃ pana ārammaṇamattaārammaṇādhipatīnaṃ tattha antogadhabhāvo siyāti? tesampi ārammaṇasāmaññato ārammaṇūpanissayena saṅgahitattā ārammaṇūpanissayavasamodhānabhūteva upanissaye eva antogadhatā hoti. etadatthameva hi sandhāya ‘‘upanissayenā’’ti avatvā ‘‘upanissayakoṭiyā’’ti vuttaṃ. siddhe hi satyārambho niyamāya vā hoti atthantaraviññāpanāya vāti. evamīdisesu.</p>

<p rend="bodytext"><hi rend="bold">catubbidhassā</hi>ti kāmupādānaṃ yāva attavādupādānanti catubbidhassa. nanu ca taṇhāva kāmupādānaṃ, kathaṃ sāyeva tassa paccayo siyāti? saccaṃ, purimataṇhāya pana upanissayapaccayena pacchimataṇhāya daḷhabhāvato purimāyeva taṇhā pacchimāya paccayo bhavati. taṇhādaḷhattameva hi ‘‘kāmupādānaṃ upāyāso upakaṭṭhā’’tiādīsu viya <hi rend="bold">upa</hi>-saddassa daḷhatthe pavattanato. apica dubbalā taṇhā taṇhāyeva, balavatī taṇhā kāmupādānaṃ. atha vā apattavisayapatthanā taṇhā tamasi corānaṃ hatthapasāraṇaṃ viya, sampattavisayaggahaṇaṃ kāmupādānaṃ corānaṃ hatthagatabhaṇḍaggahaṇaṃ viya. appicchatāpaṭipakkhā taṇhā. santuṭṭhitāpaṭipakkhaṃ kāmupādānaṃ. pariyesanadukkhamūlaṃ taṇhā, ārakkhadukkhamūlaṃ kāmupādānaṃ. ayampi tesaṃ viseso kecivādavasena ācariyadhammapālattherena (dī॰ ni॰ ṭī॰ 1.144) dassito purimanayasseva visuddhimagge (visuddhi॰ 1.144) sakavādabhāvena vuttattā.</p>

<p rend="bodytext">asahajātassa <pb ed="V" n="1.0407"/><pb ed="M" n="1.0465"/> upādānassa upanissayakoṭiyā, sahajātassa pana sahajātakoṭiyāti yathālābhamattho gahetabbo. tattha asahajātā anantaraniruddhā anantarasamanantaraanantarūpanissayanatthivigatāsevanapaccayehi chadhā paccayo. ārammaṇabhūtā pana ārammaṇamattaārammaṇādhipatiārammaṇūpanissayehi tidhā, taṃ sabbampi vuttanayena upanissayeneva saṅgahetvā <hi rend="bold">‘‘upanissayakoṭiyā’’</hi>ti vuttaṃ. yasmā ca taṇhāya rūpādīni assādetvā kāmesu pātabyataṃ āpajjati, tasmā taṇhā kāmupādānassa upanissayakoṭiyā paccayo. tathā rūpādibhede sammūḷho ‘‘natthi dinna’’ntiādinā (dī॰ ni॰ 1.171; ma॰ ni॰ 1.445; 2.94-95, 225; 3.91, 116, 136; saṃ॰ ni॰ 3.210; a॰ ni॰ 10.176, 217; dha॰ sa॰ 1221; vibha॰ 907, 925, 971) micchādassanaṃ, saṃsārato muccitukāmo asuddhimagge suddhimaggaparāmasanaṃ, khandhesu attattaniyagāhabhūtaṃ sakkāyadassanañca gaṇhāti. tasmā itaresampi tiṇṇaṃ taṇhā upanissayakoṭiyā paccayoti daṭṭhabbaṃ. sahajātā pana sahajātaaññamaññanissayasampayuttaatthiavigatahetuvasena sattadhā sahajātānaṃ paccayo. tampi sabbaṃ sahajātapaccayeneva saṅgahetvā <hi rend="bold">‘‘sahajātakoṭiyā’’</hi>ti vuttaṃ.</p>

<p rend="bodytext"><hi rend="bold">bhavassā</hi>ti kammabhavassa ceva upapattibhavassa ca. tattha cetanādisaṅkhātaṃ sabbaṃ bhavagāmikammaṃ kammabhavo. kāmabhavādinavavidho upapattibhavo. tesu upapattibhavassa catubbidhampi upādānaṃ upapattibhavahetubhūtassa kammabhavassa kāraṇabhāvato, tassa ca sahāyabhāvūpagamanato pakatūpanissayavasena paccayo. kammārammaṇakaraṇakāle pana kammasahajātamupādānaṃ upapattibhavassa ārammaṇavasena paccayo. kammabhavassa pana sahajātassa sahajātamupādānaṃ sahajātaaññamaññanissayasampayuttaatthiavigatavasena ceva hetumaggavasena ca anekadhā paccayo. asahajātassa pana anantarassa asahajātamupādānaṃ anantarasamanantaraanantarūpanissayanatthivigatāsevanavasena, itarassa ca nānantarassa pakatūpanissayavasena, sammasanādikālesu ārammaṇādivasena ca paccayo. tattha anantarādike upanissayapaccaye, sahajātādike ca sahajātapaccaye pakkhipitvā tathāti vuttaṃ, rūpūpahārattho vā hesa anukaḍḍhanattho vā. tena hi upanissayakoṭiyā ceva sahajātakoṭiyā cāti atthaṃ dasseti.</p>

<p rend="bodytext"><hi rend="bold">bhavo</hi> <pb ed="M" n="1.0466"/> <hi rend="bold">jātiyā</hi>ti ettha <hi rend="bold">bhavo</hi>ti kammabhavo adhippeto. so hi jātiyā paccayo, na upapattibhavo. jātiyeva hi upapattibhavoti, sā ca paṭhamābhinibbattakhandhā. tena vuttaṃ <hi rend="bold">‘‘jātīti panettha savikārā pañcakkhandhā daṭṭhabbā’’</hi>ti, tenāyaṃ codanā nivattitā ‘‘nanu jātipi <pb ed="V" n="1.0408"/> bhavoyeva, kathaṃ so jātiyā paccayo’’ti, kathaṃ panetaṃ jānitabbaṃ ‘‘kammabhavo jātiyā paccayo’’ti ce? bāhirapaccayasamattepi kammavaseneva hīnapaṇītādivisesadassanato. yathāha bhagavā ‘‘kammaṃ satte vibhajati yadidaṃ hīnapaṇītatāyā’’ti (ma॰ ni॰ 3.289) <hi rend="bold">savikārā</hi>ti nibbattivikārena savikārā, na aññehi, te ca atthato upapattibhavoyeva, so eva ca tassa kāraṇaṃ bhavitumayutto taṇhāya kāmupādānassa paccayabhāve viya purimapacchimādivisesānamasambhavato, tasmā kammabhavoyeva upapattibhavasaṅkhātāya jātiyā kammapaccayena ceva pakatūpanissayapaccayena ca paccayoti atthaṃ dassetuṃ ‘‘kammapaccayaṃ upanissayeneva saṅgahetvā upanissayakoṭiyā paccayo’’ti vuttaṃ. yasmā pana jātiyā sati jarāmaraṇaṃ, jarāmaraṇādinā phuṭṭhassa ca bālassa sokādayo sambhavanti, nāsati, tasmā jātijarāmaraṇādīnaṃ upanissayavasena paccayoti āha <hi rend="bold">‘‘jāti…pe॰… paccayo’’</hi>ti vitthārato atthavinicchayassa akatattā, sahajātūpanissayasīseneva paccayavicāraṇāya ca, dassitattā, aṅgādividhānassa ca anāmaṭṭhattā <hi rend="bold">‘‘ayamettha saṅkhepo’’</hi>tiādi vuttaṃ. mahāvisayattā paṭiccasamuppādavicāraṇāya niravasesā ayaṃ kuto laddhabbāti codanamapaneti <hi rend="bold">‘‘vitthārato’’</hi>tiādinā. <hi rend="bold">‘‘idha panassā’’</hi>tiādinā pāḷiyampi paṭiccasamuppādakathā ekadeseneva kathitāti dasseti. tattha <hi rend="bold">idhā</hi>ti imasmiṃ brahmajāle. <hi rend="bold">assā</hi>ti paṭiccasamuppādassa. <hi rend="bold">payojanamattamevā</hi>ti diṭṭhiyā kāraṇabhūtavedanāvasena ekadesamattaṃ payojanameva. ‘‘mattamevā’’ti hi avadhāraṇatthe pariyāyavacanaṃ ‘‘appaṃ vassasataṃ āyu, idānetarahi vijjatī’’tiādīsu viya aññamaññatthāvabodhanavasena sapayojanattā, <hi rend="bold">matta</hi>-saddo vā pamāṇe, payojanasaṅkhātaṃ pamāṇameva, na taduttarīti attho. <hi rend="bold">‘‘matta</hi>-saddo avadhāraṇe <hi rend="bold">eva</hi>-saddo sanniṭṭhāne’’tipi vadanti. evaṃ sabbattha. hoti cettha –</p>

<p rend="gatha1">‘‘mattamevāti <pb ed="M" n="1.0467"/> ekatthaṃ, mattapadaṃ pamāṇake.</p>

<p rend="gathalast">mattāvadhāraṇe vā, sanniṭṭhānamhi cetara’’nti..</p>

<p rend="bodytext">ekadesenevidha pāḷiyaṃ kathitattā paṭiccasamuppādassa tathā kathane saddhiṃ udāharaṇena kāraṇaṃ dassento <hi rend="bold">‘‘bhagavā hī’’</hi>tiādimāha. tena imamadhippāyaṃ dasseti ‘‘vaṭṭakathaṃ kathento bhagavā avijjā-taṇhā-diṭṭhīnamaññatarasīsena kathesi, tesu idha diṭṭhisīseneva kathento vedanāya diṭṭhiyā balavakāraṇattā vedanāmūlakaṃ ekadesameva paṭiccasamuppādaṃ kathesī’’ti. etāni ca suttāni aṅguttaranikāye dasanipāte (a॰ ni॰ 10.61 vākyakhandhe) tattha <hi rend="bold">purimakoṭi na paññāyatī</hi>ti asukassa nāma sammāsambuddhassa, cakkavattino vā kāle avijjā uppannā, na tato <pb ed="V" n="1.0409"/> pubbeti evaṃ avijjāya purimo ādimariyādo appaṭihatassa mama sabbaññutaññāṇassāpi na paññāyati tatā mariyādassa avijjamānattāti attho. <hi rend="bold">evañceta</hi>nti iminā mariyādābhāvena ayaṃ avijjā kāmaṃ vuccati. <hi rend="bold">atha ca panā</hi>ti evaṃ kālaniyamena mariyādābhāvena vuccamānāpi. <hi rend="bold">idappaccayā</hi>ti imasmā pañcanīvaraṇasaṅkhātapaccayā <hi rend="bold">avijjā</hi> sambhavatīti evaṃ dhammaniyāmena avijjāya koṭi <hi rend="bold">paññāyatī</hi>ti attho. ‘‘ko cāhāro avijjāya, ‘pañca nīvaraṇā’ tissa vacanīya’’nti (a॰ ni॰ 10.61) hi tattheva vuttaṃ, ṭīkāyaṃ pana ‘‘āsavapaccayā’’ti (dī॰ ni॰ ṭī॰ 1.144) āha, taṃ udāharaṇasuttena na sameti. ayaṃ paccayo <hi rend="bold">idappaccayo</hi> ma-kārassa da-kārādesavasena. saddavidū pana ‘‘īdisassa payogassa dissanato ida-saddoyeva pakatī’’ti vadanti, ayuttamevetaṃ vaṇṇavikārādivasena nānāpayogassa dissamānattā. yathā hi vaṇṇavikārena ‘‘amū’’ti vuttepi ‘‘asū’’ti dissati, ‘‘imesū’’ti vuttepi ‘‘esū’’ti, evamidhāpi vaṇṇavikāro ca vākye viya samāsepi labbhateva yathā ‘‘jānipati tudampatī’’ti. kimettha vattabbaṃ, pabhinnapaṭisambhidena āyasmatā mahākaccāyanattherena vuttameva pamāṇanti daṭṭhabbaṃ.</p>

<p rend="bodytext"><hi rend="bold">bhavataṇhāyā</hi>ti bhavasaññojanabhūtāya taṇhāya. <hi rend="bold">idappaccayā</hi>ti imasmā avijjāpaccayā. ‘‘ko cāhāro bhavataṇhāya, ‘avijjā’ tissa vacanīya’’nti hi vuttaṃ. <hi rend="bold">bhavadiṭṭhiyā</hi>ti sassatadiṭṭhiyā.<hi rend="bold"> idappaccayā</hi>ti idha pana <pb ed="M" n="1.0468"/> vedanāpaccayātveva attho. nanu diṭṭhiyo eva kathetabbā, kimatthiyaṃ pana paṭiccasamuppādakathananti anuyogenāha <hi rend="bold">‘‘tenā’’</hi>tiādi. idaṃ vuttaṃ hoti – anulomena paṭiccasamuppādakathā nāma vaṭṭakathā, taṃ kathaneneva bhagavā ete diṭṭhigatikā yāvidaṃ micchādassanaṃ na paṭinissajjanti, tāva iminā paccayaparamparena vaṭṭeyeva nimujjantīti dassesīti. <hi rend="bold">ito</hi> bhavādito. <hi rend="bold">ettha</hi> bhavādīsu. esa nayo sesapadadvayepi. iminā apariyantaṃ aparāparuppattiṃ dasseti. <hi rend="bold">vipannaṭṭhā</hi>ti vividhena nāsitā.</p>

<p rend="subhead">vivaṭṭakathādivaṇṇanā</p>

<p rend="bodytext" n="145"><hi rend="paranum">145</hi><hi rend="dot">.</hi> <hi rend="bold">diṭṭhigatikādhiṭṭhāna</hi>nti diṭṭhigatikānaṃ micchāgāhadassanavasena adhiṭṭhānabhūtaṃ, diṭṭhigatikavasena puggalādhiṭṭhānanti vuttaṃ hoti. puggalādhiṭṭhānadhammadesanā hesā. <hi rend="bold">yuttayogabhikkhuadhiṭṭhāna</hi>nti yuttayogānaṃ bhikkhūnamadhiṭṭhānabhūtaṃ, bhikkhuvasena puggalādhiṭṭhānanti vuttaṃ hoti. <hi rend="bold">vivaṭṭa</hi>nti vaṭṭato vigataṃ. <hi rend="bold">‘‘yehī’’</hi>tiādinā diṭṭhigatikānaṃ micchādassanassa kāraṇabhūtāya vedanāya paccayabhūtaṃ heṭṭhā vuttameva phassāyatanamidha gahitaṃ desanākusalena bhagavatāti <pb ed="V" n="1.0410"/> dasseti. <hi rend="bold">vedanākammaṭṭhāne</hi>ti ‘‘vedanānaṃ samudaya’’ntiādikaṃ imaṃ pāḷiṃ sandhāya vuttaṃ. kiñcimattameva visesoti āha <hi rend="bold">‘‘yathā panā’’</hi>tiādi. nti ‘‘phassasamudayā, phassanirodhā’’ti vuttaṃ kāraṇaṃ. <hi rend="bold">‘‘āhārasamudayā’’</hi>tiādīsu kabaḷīkāro āhāro veditabbo. so hi ‘‘kabaḷīkāro āhāro imassa kāyassa āhārapaccayena paccayo’’ti (paṭṭhā॰ 429) <hi rend="bold">paṭṭhāne</hi> vacanato kammasamuṭṭhānānampi cakkhādīnaṃ upatthambhakapaccayo hotiyeva. <hi rend="bold">‘‘nāmarūpasamudayā’’</hi>tiādīsu vedanādikkhandhattayameva nāmaṃ. nanu ca ‘‘nāmarūpapaccayā saḷāyatana’’nti vacanato sabbesu chasu phassāyatanesu ‘‘nāmarūpasamudayā nāmarūpanirodhā’’ icceva vattabbaṃ, atha kasmā cakkhāyatanādīsu ‘‘āhārasamudayā āhāranirodhā’’ti vuttanti? saccametaṃ avisesena, idha pana evampi cakkhādīsu sambhavatīti visesato dassetuṃ tathā vuttanti daṭṭhabbaṃ.</p>

<p rend="bodytext">uttaritarajānaneneva diṭṭhigatassa jānanampi siddhanti katvā pāḷiyamanāgatepi <hi rend="bold">‘‘diṭṭhiñca jānātī’’</hi>ti vuttaṃ. <hi rend="bold">sīlasamādhipaññāyo</hi> lokiyalokuttaramissakā, <hi rend="bold">vimutti</hi> pana ida heṭṭhimā phalasamāpattiyo ‘‘yāva arahattā’’ti <pb ed="M" n="1.0469"/> aggaphalassa visuṃ vacanato. paccakkhānumānena cettha pajānanā, tenevāha <hi rend="bold">‘‘bahussuto ganthadharo bhikkhu jānātī’’</hi>tiādi, yathālābhaṃ vā yojetabbaṃ. <hi rend="bold">desanā panā</hi>ti ettha <hi rend="bold">pana</hi>-saddo aruciyattho, tenimaṃ dīpeti – yadipi anāgāmiādayo yathābhūtaṃ pajānanti, tathāpi arahato ukkaṃsagativijānanavasena desanā arahattanikūṭena niṭṭhāpitāti. suvaṇṇageho viya ratanamayakaṇṇikāya desanā arahattakaṇṇikāya niṭṭhāpitāti attho. ettha ca ‘‘yato kho…pe॰… pajānātī’’ti etena dhammassa niyyānikabhāvena saddhiṃ saṅghassa suppaṭipattiṃ dasseti, teneva aṭṭhakathāyaṃ ‘‘ko evaṃ jānātīti? khīṇāsavo jānāti, yāva āraddhavipassako jānātī’’ti paripuṇṇaṃ katvā bhikkhusaṅgho dassito, tena yadetaṃ heṭṭhā vuttaṃ ‘‘bhikkhusaṅghavasenāpi dīpetu’’nti (dī॰ ni॰ aṭṭha॰ 1.8), taṃ yathārutavaseneva dīpitaṃ hotīti daṭṭhabbaṃ.</p>

<p rend="bodytext" n="146"><hi rend="paranum">146</hi><hi rend="dot">.</hi> <hi rend="bold">‘‘desanājālavimutto diṭṭigatiko nāma natthī’’</hi>ti dassanaṃ desanāya kevalaparipuṇṇataṃ ñāpetunti veditabbaṃ. anto jālassāti <hi rend="bold">antojālaṃ,</hi> dabbapavesanavasena antojāle akatāpi tannissitavādappavesanavasena katāti <hi rend="bold">antojālīkatā,</hi> anto jālassa tiṭṭhantīti vā <hi rend="bold">antojālā,</hi> dabbavasena anantojālāpi tannissitavādavasena antojālā katāti <hi rend="bold">antojālīkatā.</hi> abhūtatabbhāve karāsabhūyoge vikāravācakato īpaccayo, antasarassa vā īkārādesoti saddavidū yathā ‘‘dhavalīkāro, kabaḷīkāro’’ti (saṃ॰ ni॰ 1.181), imamatthaṃ <pb ed="V" n="1.0411"/> dassetuṃ <hi rend="bold">‘‘imassā’’</hi>tiādi vuttaṃ. nissitā avasitāva hutvā ummujjamānā ummujjantīti attho. <hi rend="bold">māna</hi>-saddo cettha bhāvenabhāvalakkhaṇattho appahīnena ummujjanabhāvena puna ummujjanabhāvassa lakkhitattā, tathā <hi rend="bold">‘‘osīdantā’’</hi>tiādīsupi <hi rend="bold">anta</hi>-saddo. ummujjaneneva avuttassāpi nimujjanassa gahaṇanti dasseti <hi rend="bold">‘‘osīdantā’’</hi>tiādinā. tattha apāyūpapattivasena adho osīdanaṃ, sampattibhavavasena uddhamuggamanaṃ. tathā parittabhūmimahaggatabhūmivasena, diṭṭhiyā olīnatātidhāvanavasena, pubbantānudiṭṭhiaparantānudiṭṭhivasena ca yathākkamaṃ yojetabbaṃ. <hi rend="bold">pariyāpannā</hi>ti antogadhā. tabbhāvo ca tadābaddhenāti vuttaṃ <hi rend="bold">‘‘etena ābaddhā’’</hi>ti. <hi rend="bold">‘‘na hetthā’’</hi>tiādinā yathāvuttapāḷiyā āpannatthaṃ dasseti.</p>

<p rend="bodytext">idāni <pb ed="M" n="1.0470"/> upamāsaṃsandanamāha <hi rend="bold">‘‘kevaṭṭo viyā’’</hi>tiādinā. ke udake vaṭṭati paricaratīti <hi rend="bold">kevaṭṭo,</hi> macchabandho. kāmaṃ kevaṭṭantevāsīpi pāḷiyaṃ vutto, so pana tadanugatikovāti tathā vuttaṃ. <hi rend="bold">dasasahassilokadhātū</hi>ti jātikkhettaṃ sandhāyāha tattheva paṭivedhasambhavato, aññesañca taggahaṇeneva gahitattā. aññatthāpi hi diṭṭhigatikā ettha pariyāpannā antojālīkatāva. <hi rend="bold">oḷārikā</hi>ti pākaṭabhāvena thūlā. <hi rend="bold">tassā</hi>ti parittodakassa.</p>

<p rend="bodytext" n="147"><hi rend="paranum">147</hi><hi rend="dot">.</hi> <hi rend="bold">‘‘sabbadiṭṭhīnaṃ saṅgahitattā’’</hi>ti etena vādasaṅgahaṇena puggalasaṅgahoti dasseti. <hi rend="bold">attano…pe॰… dassento</hi>ti desanākusalatāya yathāvuttesu diṭṭhigatikānaṃ ummujjananimujjanaṭṭhānabhūtesu katthacipi bhavādīsu attano anavarodhabhāvaṃ dassento. <hi rend="bold">nayantī</hi>ti satte icchitaṭṭhānamāvahanti, taṃ pana tathāākaḍḍhanavasenāti āha <hi rend="bold">‘‘gīvāyā’’</hi>tiādi. <hi rend="bold">‘‘nettisadisatāyā’’</hi>ti iminā sadisavohāraṃ, upamātaddhitaṃ vā dasseti. <hi rend="bold">‘‘sā hī’’</hi>tiādi sadisatāvibhāvanā. <hi rend="bold">gīvāyā</hi>ti ettha mahājanānanti sambandhīniddeso <hi rend="bold">netī</hi>ti etthāpi kammabhāvena sambajjhitabbo nī-saddassa dvikammikattā, ākhyātapayoge ca bahulaṃ sāmivacanassa kattukammatthajotakattā. <hi rend="bold">assā</hi>ti anena bhagavatā, sā bhavanetti ucchinnāti sambandho. <hi rend="bold">puna appaṭisandhikabhāvā</hi>ti sāmatthiyatthamāha. jīvitapariyādāne vutteyeva hi puna appaṭisandhikabhāvo vutto nāma tasseva adassanassa padhānakāraṇattā. <hi rend="bold">‘‘na dakkhantī’’</hi>ti ettha anāgatavacanavasena padasiddhi ‘‘yatra hi nāma sāvako evarūpaṃ ñassati vā dakkhati vā sakkhiṃ vā karissatī’’tiādīsu (pārā॰ 228; saṃ॰ ni॰ 2.202) viyāti dasseti <hi rend="bold">‘‘na dakkhissantī’’</hi>ti iminā. kiṃ vuttaṃ hotīti āha <hi rend="bold">‘‘apaṇṇattikabhāvaṃ gamissantī’’</hi>ti. <hi rend="bold">apaṇṇattikabhāva</hi>nti ca dharamānakapaṇṇattiyā eva apaṇṇattikabhāvaṃ, atītapaṇṇattiyā pana tathāgatapaṇṇatti <pb ed="V" n="1.0412"/> yāva sāsanantaradhānā, tato uddhampi aññabuddhuppādesu pavattati eva yathā adhunā vipassiādīnaṃ. tathā hi vakkhati ‘‘vohāramattameva bhavissatī’’ti (dī॰ ni॰ aṭṭha॰ 1.147) paññāya cettha paṇṇādesoti neruttikā.</p>

<p rend="bodytext"><hi rend="bold">kāyo</hi>ti attabhāvo, yo rūpārūpadhammasamūho. evañhissa ambarukkhasadisatā, tadavayavānañca rūpakkhandhacakkhāyatanacakkhudhātādīnaṃ ambapakkasadisatā <pb ed="M" n="1.0471"/> yujjati. <hi rend="bold">ta</hi>nti kāyaṃ. <hi rend="bold">pañcapakkadvādasapakkaaṭṭhārasapakkaparimāṇā</hi>ti pañcapakkaparimāṇā ekā, dvādasapakkaparimāṇā ekā, aṭṭhārasapakkaparimāṇā ekāti tividhā pakkambaphalapiṇḍī viya. piṇḍo etassāti <hi rend="bold">piṇḍī,</hi> thavako. <hi rend="bold">tadanvayānī</hi>ti vaṇṭānugatāni, tenāha <hi rend="bold">‘‘taṃyeva vaṇṭaṃ anugatānī’’</hi>ti.</p>

<p rend="bodytext"><hi rend="bold">maṇḍūkakaṇṭakavisasamphassa</hi>nti visavantassa bhekavisesassa kaṇṭakena, tadaññena ca visena samphassaṃ, maṇḍūkakaṇṭake vijjamānassa visassa samphassaṃ vā. sakaṇṭako jalacārī satto idha maṇḍūko nāma, yo ‘‘pāsāṇakacchapo’’ti voharanti, tassa naṅguṭṭhe aggakoṭiyaṃ ṭhito kaṇṭakotipi vadanti. ekaṃ visamacchakaṇṭakantipi eke. <hi rend="bold">kirā</hi>ti anussavanatthe nipāto. ettha ca vaṇṭacchede vaṇṭūpanibandhānaṃ ambapakkānaṃ ambarukkhato vicchedo viya bhavanetticchede tadupanibandhānaṃ khandhādīnaṃ santānato vicchedoti ettāvatāva pāḷiyamāgataṃ opammaṃ, tadavasesaṃ pana atthato laddhamevāti daṭṭhabbaṃ.</p>

<p rend="bodytext" n="148"><hi rend="paranum">148</hi><hi rend="dot">.</hi> <hi rend="bold">buddhabala</hi>nti buddhānaṃ ñāṇabalaṃ. <hi rend="bold">kathitasuttassa nāmā</hi>ti ettha <hi rend="bold">nāma</hi>-saddo sambhāvane nipāto, tena ‘‘evampi nāma kathitasuttassā’’ti vuttanayena suttassa guṇaṃ sambhāveti. <hi rend="bold">handā</hi>ti vossaggatthe. tena hi adhunāva gaṇhāpessāmi. na papañcaṃ karissāmīti vossaggaṃ karoti.</p>

<p rend="bodytext"><hi rend="bold">dhammapariyāye</hi>ti dhammadesanāsaṅkhātāya pāḷiyā. <hi rend="bold">idhattho</hi>ti diṭṭhadhammahitaṃ. <hi rend="bold">parattho</hi>ti samparāyahitaṃ, tadubhayattho vā. bhāsitatthopi yujjati ‘‘dhammajāla’’nti ettha tantidhammassa gahitattā. <hi rend="bold">ihāti</hi> idha sāsane. <hi rend="bold">na</hi>nti nipātamattaṃ ‘‘na naṃ suto samaṇo gotamo’’tiādīsu viya. nti <hi rend="bold">dhammā</hi>ti pāḷidhammā. sabbena sabbaṃ saṅgaṇhanato atthasaṅkhātaṃ jālametthāti <hi rend="bold">atthajālaṃ.</hi> tathā <hi rend="bold">dhammajālaṃ brahmajālaṃ diṭṭhijāla</hi>nti etthāpi. saṅgāmaṃ vijināti etenāti <hi rend="bold">saṅgāmavijayo,</hi> saṅgāmo cettha pañcahi mārehi samāgamanaṃ abhiyujjhananti āha <hi rend="bold">‘‘devaputtamārampī’’</hi>tiādi. atthasampattiyā hi <hi rend="bold">atthajālaṃ.</hi> byañjanasampattiyā, sīlādianavajjadhammaniddesato <pb ed="V" n="1.0413"/> ca <hi rend="bold">dhammajālaṃ.</hi> seṭṭhaṭṭhena brahmabhūtānaṃ maggaphalanibbānānaṃ vibhattattā <hi rend="bold">brahmajālaṃ.</hi> diṭṭivivecanamukhena suññatāpakāsanena sammādiṭṭhiyā vibhattattā <hi rend="bold">diṭṭhijālaṃ.</hi> titthiyavādanimmaddanupāyattā <hi rend="bold">anuttaro saṅgāmavijayo</hi>ti evampettha atthayojanā veditabbā.</p>

<p rend="bodytext"><hi rend="bold">nidānāvasānato</hi>ti <pb ed="M" n="1.0472"/> ‘‘atha bhagavā anuppatto’’ti vacanasaṅkhātanidānapariyosānato. mariyādāvadhivacanañhetaṃ. apica <hi rend="bold">nidānāvasānato</hi>ti nidānapariyosāne vuttattā nidānāvasānabhūtato ‘‘mamaṃ vā bhikkhave, pare avaṇṇaṃ bhāseyyu’’ntiādi (dī॰ ni॰ 1.5, 6) vacanato. ābhividhiavadhivacanañhetaṃ. idañca <hi rend="bold">‘‘avocā’’</hi>ti kiriyāsambandhanena vuttaṃ. ‘‘nidānena ādikalyāṇa’’nti vacanato pana nidānampi nigamanaṃ viya suttapariyāpannameva. <hi rend="bold">alabbha…pe॰… gambhīranti</hi> sabbaññutaññāṇassa visesanaṃ.</p>

<p rend="bodytext" n="149"><hi rend="paranum">149</hi><hi rend="dot">.</hi> yathā anattamanā attano anatthacaratāya paramanā verimanā nāma honti, yathāha dhammarājā <hi rend="bold">dhammapade,</hi> <hi rend="bold">udāne</hi> ca –</p>

<p rend="gatha1">‘‘diso disaṃ yaṃ taṃ kayirā, verī vā pana verinaṃ.</p>

<p rend="gathalast">micchāpaṇihitaṃ cittaṃ, pāpiyo naṃ tato kare’’ti.. (dha॰ pa॰ 42; udā॰ 33).</p>

<p rend="bodytext">na evamime anattamanā, ime pana attano atthacaratāya <hi rend="bold">attamanā</hi> nāma hontīti āha <hi rend="bold">‘‘sakamanā’’</hi>ti. sakamanatā ca pītiyā gahitacittattāti dasseti <hi rend="bold">‘‘buddhagatāyā’’</hi>tiādinā.</p>

<p rend="bodytext">ayaṃ pana aṭṭhakathāto aparo nayo – <hi rend="bold">attamanā</hi>ti samattamanā, imāya desanāya paripuṇṇamanasaṅkappāti attho. <hi rend="bold">desanāvilāso</hi> desanāya vijambhanaṃ, tañca desanākiccanipphādakaṃ sabbaññutaññāṇameva. karavīkassa rutamiva mañjumadhurassaro yassāti <hi rend="bold">karavīkarutamañjū,</hi> tena. <hi rend="bold">amatābhisekasadisenā</hi>ti kāyacittadarathavūpasamakaṃ sabbasambhārābhisaṅkhataṃ udakaṃ dīghāyukatāsaṃvattanato <hi rend="bold">amataṃ</hi> nāma. tenābhisekasadisena. brahmuno saro viya aṭṭhaṅgasamannāgato saro yassāti<hi rend="bold">brahmassaro,</hi> tena. <hi rend="bold">abhinandatī</hi>ti taṇhāyati, tenāha <hi rend="bold">‘‘taṇhāyampi āgato’’</hi>ti. anekatthattā dhātūnaṃ <hi rend="bold">abhinandantī</hi>ti upagacchanti sevantīti atthoti āha <hi rend="bold">‘‘upagamanepī’’</hi>ti.</p>

<p rend="bodytext">tathā <pb ed="V" n="1.0414"/> <hi rend="bold">abhinandantī</hi>ti sampaṭicchantīti atthamāha <hi rend="bold">‘‘sampaṭicchanepī’’</hi>ti. <hi rend="bold">abhinanditvā</hi>ti vuttoyevattho <hi rend="bold">‘‘anumoditvā’’</hi>ti iminā pakāsitoti sandhāya <hi rend="bold">‘‘anumodanepī’’</hi>ti vuttaṃ.</p>

<p rend="bodytext">imamevatthaṃ <pb ed="M" n="1.0473"/> gāthābandhavasena dassetuṃ <hi rend="bold">‘‘subhāsita’’</hi>ntiādimāha. tattha saddato <hi rend="bold">subhāsitaṃ,</hi> atthato <hi rend="bold">sulapitaṃ.</hi> sīlappakāsanena vā subhāsitaṃ, suññatāpakāsanena <hi rend="bold">sulapitaṃ.</hi> diṭṭhivibhajanena vā <hi rend="bold">subhāsitaṃ,</hi> tannibbedhakasabbaññutaññāṇavibhajanena <hi rend="bold">sulapitaṃ.</hi> evaṃ avaṇṇavaṇṇanisedhanādīhipi idha dassitappakārehi yojetabbaṃ. <hi rend="bold">tādino</hi>ti iṭṭhāniṭṭhesu samapekkhanādīhi pañcahi kāraṇehi tādibhūtassa. imassa padassa vitthāro ‘‘iṭṭhāniṭṭhe tādī, cattāvīti tādī, vantāvīti tādī’’tiādinā (mahāni॰ 38) <hi rend="bold">mahāniddese</hi> vutto, so upari aṭṭhakathāyampi āvibhavissati. kiñcāpi ‘‘katamañca taṃ bhikkhave’’tiādinā (dī॰ ni॰ 1.7) tattha tattha pavattāya kathetukamyatāpucchāya vissajjanavasena vuttattā idaṃ suttaṃ veyyākaraṇaṃ nāma bhavati. byākaraṇameva hi veyyākaraṇaṃ, tathāpi pucchāvissajjanāvasena pavattaṃ suttaṃ sagāthakaṃ ce, geyyaṃ nāma bhavati. niggāthakaṃ, ce aṅgantaraheturahitañca, veyyākaraṇaṃ nāma. iti pucchāvissajjanāvasena pavattassāpi geyyasādhāraṇato, aṅgantaraheturahitassa ca niggāthakabhāvasseva anaññasādhāraṇato pucchāvissajjanabhāvamanapekkhitvā niggāthakabhāvameva veyyākaraṇahetutāya dassento <hi rend="bold">‘‘niggāthakattā hi idaṃ veyyākaraṇa’’</hi>nti āha.</p>

<p rend="bodytext">kasmāti codanaṃ sodheti <hi rend="bold">‘‘bhaññamāneti hi vutta’’</hi>nti iminā. ubhayasambandhapadañhetaṃ heṭṭhā, upari ca sambajjhanato. idaṃ vuttaṃ hoti – ‘‘bhaññamāne’’ti vattamānakālavasena vuttattā na kevalaṃ suttapariyosāneyeva, atha kho dvāsaṭṭhiyā ṭhānesu akampitthāti veditabbāti. yadevaṃ sakalepi imasmiṃ sutte bhaññamāne akampitthāti atthoyeva sambhavati, na pana tassa tassa diṭṭhigatassa pariyosāne pariyosāneti atthoti? nāyamanuyogo katthacipi na pavisati sambhavamatteneva anuyuñjanato, ayaṃ pana attho na sambhavamatteneva vutto, atha kho desanākāle kampanākāreneva ācariyaparamparābhatena. teneva hi ākārenāyamattho saṅgītimāruḷho, tathāruḷhanayeneva ca saṅgahakārena vuttoti niṭṭhamettha gantabbaṃ, itarathā atakkāvacarassa imassatthassa takkapariyāhatakathanaṃ anupapannaṃ siyāti. evamīdisesu. <hi rend="bold">‘‘dhātukkhobhenā’’</hi>tiādīsu attho <hi rend="bold">mahāparinibbānasuttavaṇṇanāya</hi> (dī॰ ni॰ aṭṭha॰ 2.171) gahetabbo.</p>

<p rend="bodytext"><hi rend="bold">aparesupī</hi>ti <pb ed="V" n="1.0415"/><pb ed="M" n="1.0474"/> ettha <hi rend="bold">pi</hi>-saddena pāramipavicayanaṃ sampiṇḍeti. vuttañhi <hi rend="bold">buddhavaṃse</hi> –</p>

<p rend="gatha1">‘‘ime dhamme sammasato, sabhāvasarasalakkhaṇe.</p>

<p rend="gathalast">dhammatejena vasudhā, dasasahassī pakampathā’’ti.. (bu॰ vaṃ॰ 166).</p>

<p rend="bodytext">tathā sāsanapatiṭṭhānantaradhānādayopi. tattha sāsanapatiṭṭhāne tāva bhagavato veḷuvanapaṭiggahaṇe, mahāmahindattherassa mahāmeghavanapaṭiggahaṇe, mahāariṭṭhattherassa vinayapiṭakasajjhāyaneti evamādīsu sāsanassa mūlāni otiṇṇānīti pītivasaṃ gatā naccantā viya ayaṃ mahāpathavī kampittha. sāsanantaradhāne pana ‘‘aho īdisassa saddhammassa antaradhāna’’nti domanassappattā viya yathā taṃ kassapassa bhagavato sāsanantaradhāne. vuttañhetama<hi rend="bold">padāne</hi> –</p>

<p rend="gatha1">‘‘tadāyaṃ pathavī sabbā, acalā sā calācalā.</p>

<p rend="gathalast">sāgaro ca sasokova, vinadī karuṇaṃ gira’’nti.. (apa॰ 2.54.131).</p>

<p rend="bodytext"><hi rend="bold">bodhimaṇḍūpasaṅkamane</hi>ti visākhāpuṇṇamadivase paṭhamaṃ bodhimaṇḍūpasaṅkamane. <hi rend="bold">paṃsukūlaggahaṇe</hi>ti puṇṇaṃ nāma dāsiṃ pārupitvā āmakasusāne chaḍḍitassa sāṇamayapaṃsukūlassa tumbamatte pāṇe vidhunitvā mahāariyavaṃse ṭhatvā gahaṇe. <hi rend="bold">paṃsukūladhovane</hi>ti tasseva paṃsukūlassa dhovane. <hi rend="bold">kāḷakārāmasuttaṃ</hi> (a॰ ni॰ 4.24) aṅguttarāgame catukkanipāte. <hi rend="bold">gotamakasutta</hi>mpi (a॰ ni॰ 3.176) tattheva tikanipāte. <hi rend="bold">vīriyabalenā</hi>ti mahābhinikkhamane cakkavattisiripariccāgahetubhūtavīriyappabhāvena. <hi rend="bold">bodhimaṇḍūpasaṅkamane</hi> –</p>

<p rend="gatha1">‘‘kāmaṃ taco ca nhāru ca, aṭṭhi ca avasissatu.</p>

<p rend="gathalast">upasussatu nissesaṃ, sarīre maṃsalohita’’nti.. (ma॰ ni॰ 2.184; saṃ॰ ni॰ 2.22, 237; a॰ ni॰ 2.5; 8.13; mahāni॰ 196; avidūrenidānakathā).</p>

<p rend="unindented">vuttacaturaṅgasamannāgatavīriyānubhāvenāti yathārahamattho veditabbo. <hi rend="bold">acchariyavegābhihatā</hi>ti vimhayāvahakiriyānubhāvaghaṭṭitā. paṃsukūladhovane bhagavato puññatejenāti vadanti. paṃsukūlaggahaṇe yathā acchariyavegābhihatāti yuttaṃ viya dissati, taṃ pana kadāci pavattattā <pb ed="M" n="1.0475"/> <hi rend="bold">‘‘akālakampanenā’’</hi>ti <pb ed="V" n="1.0416"/> vuttaṃ. vessantarajātake (jā॰ 2.22.1655) pana pāramīpūraṇapuññatejena anekakkhattuṃ kampitattā akālakampanaṃ nāma bhavati. sakkhinidassane kathetabbassa atthassānurūpato sakkhi viya bhavatīti vuttaṃ <hi rend="bold">‘‘sakkhibhāvenā’’</hi>ti yathā taṃ māravijayakāle (jā॰ aṭṭha॰ 1.avidūrenidānakathā). <hi rend="bold">sādhukāradānenā</hi>ti pakaraṇānurūpavasena vuttaṃ yathā taṃ dhammacakkappavattanasaṅgītikālādīsu (saṃ॰ ni॰ 5.1081; mahāva॰ 13; paṭi॰ ma॰ 3.301).</p>

<p rend="bodytext"><hi rend="bold">‘‘na kevala’’</hi>ntiādinā anekatthapathavīkampanadassanamukhena imassa suttassa mahānubhāvatāyeva dassitā. tattha <hi rend="bold">jotivane</hi>ti nandavane. tañhi sāsanassa ñāṇālokasaṅkhātāya jotiyā pātubhūtaṭṭhānattā jotivananti vuccatīti <hi rend="bold">vinayasaṃvaṇṇanāyaṃ</hi> vuttaṃ. <hi rend="bold">dhamma</hi>nti anamataggasuttādidhammaṃ. <hi rend="bold">pācīnaambalaṭṭhikaṭṭhāna</hi>nti pācīnadisābhāge taruṇambarukkhena lakkhitaṭṭhānaṃ.</p>

<p rend="bodytext"><hi rend="bold">eva</hi>nti bhagavatā desitakālādīsu pathavīkampanamatidisati. <hi rend="bold">anekaso</hi>ti anekadhā. sayambhunā desitassa brahmajālassa yassa suttaseṭṭhassāti yojanā. <hi rend="bold">idhā</hi>ti imasmiṃ sāsane. <hi rend="bold">yoniso</hi>ti micchādiṭṭhippahānasammādiṭṭhisamādānādinā ñāyena upāyena paṭipajjantūti attho. ayaṃ tāvettha aṭṭhakathāya līnatthavibhāvanā.</p>

<p rend="subhead">pakaraṇanayavaṇṇanā</p>

<p rend="gatha1">‘‘ito paraṃ ācariya-dhammapālena yā katā.</p>

<p rend="gathalast">samuṭṭhānādihārādi-vividhatthavibhāvanā..</p>

<p rend="gatha1">na sā amhehupekkheyyā, ayañhi tabbisodhanā.</p>

<p rend="gathalast">tasmā tampi pavakkhāma, sotūnaṃ ñāṇavuḍḍhiyā..</p>

<p rend="bodytext">ayañhi pakaraṇanayena pāḷiyā atthavaṇṇanā – pakaraṇanayoti ca tambapaṇṇibhāsāya vaṇṇanānayo. ‘‘nettipeṭakappakaraṇe dhammakathikānaṃ yojanānayotipi vadantī’’ti <hi rend="bold">abhidhammaṭīkāyaṃ</hi> vuttaṃ. yasmā panāyaṃ desanāya samuṭṭhānapayojanabhājanesu, piṇḍatthesu ca paṭhamaṃ niddhāritesu sukarā, hoti suviññeyyā ca, tasmā –</p>

<p rend="gatha1">samuṭṭhānaṃ <pb ed="V" n="1.0417"/><pb ed="M" n="1.0476"/> payojanaṃ, bhājanañcāpi piṇḍatthaṃ.</p>

<p rend="gathalast">niddhāretvāna paṇḍito, tato hārādayo saṃse..</p>

<p rend="bodytext">tattha <hi rend="bold">samuṭṭhānaṃ</hi> nāma desanānidānaṃ, taṃ sādhāraṇamasādhāraṇanti duvidhaṃ, tathā sādhāraṇampi ajjhattikabāhirato. tattha sādhāraṇaṃ ajjhattikasamuṭṭhānaṃ nāma bhagavato mahākaruṇā. tāya hi samussāhitassa lokanāthassa veneyyānaṃ dhammadesanāya cittaṃ udapādi, taṃ sandhāya vuttaṃ ‘‘sattesu kāruññataṃ paṭicca buddhacakkhunā lokaṃ volokesī’’tiādi. ettha ca tividhāvatthāyapi mahākaruṇāya saṅgaho daṭṭhabbo yāvadeva saddhammadesanāhatthadānehi saṃsāramahoghato sattasantāraṇatthaṃ taduppattito. yathā ca mahākaruṇā, evaṃ sabbaññutaññāṇadasabalañāṇādayopi desanāya sādhāraṇamajjhattikasamuṭṭhānaṃ nāma. sabbañhi ñeyyadhammaṃ tesaṃ desetabbākāraṃ, sattānaṃ āsayānusayādikañca yāthāvato jānanto bhagavā ṭhānāṭṭhānādīsu kosallena veneyyajjhāsayānurūpaṃ vicitranayadesanaṃ pavattesi. bāhiraṃ pana sādhāraṇasamuṭṭhānaṃ dasasahassimahābrahmaparivārassa sahampatibrahmuno ajjhesanaṃ. tadajjhesanañhi pati dhammagambhīratāpaccavekkhaṇājanitaṃ appossukkataṃ paṭippassambhetvā dhammassāmī dhammadesanāya ussāhajāto ahosi.</p>

<p rend="bodytext">asādhāraṇampi ajjhattikabāhirato duvidhameva. tattha ajjhattikaṃ yāya mahākaruṇāya, yena ca desanāñāṇena idaṃ suttaṃ pavattitaṃ, tadubhayameva. sāmaññāvatthāya hi sādhāraṇampi samānaṃ mahākaruṇādivisesāvatthāya asādhāraṇaṃ bhavati, bāhiraṃ pana asādhāraṇasamuṭṭhānaṃ vaṇṇāvaṇṇabhaṇananti aṭṭhakathāyaṃ vuttaṃ. apica nindāpasaṃsāsu sattānaṃ veneyyāghātānandādibhāvamanāpatti. tattha ca anādīnavadassanaṃ bāhiramasādhāraṇasamuṭṭhānameva, tathā nindāpasaṃsāsu paṭipajjanakkamassa, pasaṃsāvisayassa ca khuddakādivasena anekavidhassa sīlassa, sabbaññutaññāṇassa ca sassatādidiṭṭhiṭṭhāne, taduttari ca appaṭihatacāratāya, tathāgatassa ca katthacipi bhavādīsu apariyāpannatāya sattānamanavabodhopi bāhiramasādhāraṇasamuṭṭhānaṃ.</p>

<p rend="bodytext"><hi rend="bold">payojana</hi>mpi sādhāraṇāsādhāraṇato duvidhaṃ. tattha sādhāraṇaṃ anupādāparinibbānaṃ vimuttirasattā sabbāyapi bhagavato desanāya, tenevāha <pb ed="M" n="1.0477"/> ‘‘etadatthā kathā, etadatthā mantanā’’tiādi (pari॰ 366) asādhāraṇaṃ pana bāhirasamuṭṭhānato vipariyāyena veditabbaṃ. nindāpasaṃsāsu hi sattānanveneyyāghātānandādibhāvappattiādikaṃ imissā desanāya phalabhūtaṃ kāraṇabhāvena <pb ed="V" n="1.0418"/> imaṃ desanaṃ payojeti. phalañhi taduppādakasattiyā kāraṇaṃ payojeti nāma phale satiyeva tāya sattiyā kāraṇabhāvappattito. atha vā yathāvuttaṃ phalaṃ imāya desanāya bhagavantaṃ payojetīti <hi rend="bold">ācariyasāriputtattherena</hi> vuttaṃ. yañhi desanāya sādhetabbaṃ phalaṃ, taṃ ākaṅkhitabbattā desanāya desakaṃ payojeti nāma. apica kuhanalapanādinānāvidhamicchājīvaviddhaṃsanaṃ, dvāsaṭṭhidiṭṭhijālaviniveṭhanaṃ, diṭṭhisīsena paccayākāravibhāvanaṃ, chaphassāyatanavasena catusaccakammaṭṭhānaniddeso, sabbadiṭṭhigatānaṃ anavasesapariyādānaṃ, attano anupādāparinibbānadīpanañca payojanameva.</p>

<p rend="bodytext"><hi rend="bold">bhājanaṃ</hi> pana desanādhiṭṭhānaṃ. ye hi vaṇṇāvaṇṇanimittaanurodhavirodhavantacittā kuhanādivividhamicchājīvaniratā sassatādidiṭṭhipaṅkanimuggā sīlakkhandhādīsu aparipūrakārino abuddhaguṇavisesañāṇā veneyyā, te imissā desanāya bhājanaṃ.</p>

<p rend="bodytext"><hi rend="bold">piṇḍattho</hi> pana idha labbhamānapadehi, samudāyena ca suttapadena yathāsambhavaṃ saṅgahito attho. āghātādīnaṃ akaraṇīyatāvacanena hi dassitaṃ paṭiññānurūpaṃ samaṇasaññāya niyojanaṃ, tathā khantisoraccānuṭṭhānaṃ, brahmavihārabhāvanānuyogo, saddhāpaññāsamāyogo, satisampajaññādhiṭṭhānaṃ, paṭisaṅkhānabhāvanābalasiddhi, pariyuṭṭhānānusayappahānaṃ, ubhayahitapaṭipatti, lokadhammehi anupalepo ca –</p>

<p rend="bodytext">pāṇātipātādīhi paṭivirativacanena dassitā sīlavisuddhi, tāya ca hirottappasampatti, mettākaruṇāsamaṅgitā, vītikkamappahānaṃ, tadaṅgappahānaṃ, duccaritasaṃkilesappahānaṃ, viratittayasiddhi, piyamanāpagarubhāvanīyatānipphatti, lābhasakkārasilokasamudāgamo, samathavipassanānaṃ adhiṭṭhānabhāvo, akusalamūlatanukaraṇaṃ, kusalamūlaropanaṃ, ubhayānatthadūrīkaraṇaṃ, parisāsu visāradatā, appamādavihāro, parehi duppadhaṃsiyatā, avippaṭisārādisamaṅgitā ca –</p>

<p rend="bodytext">‘‘gambhīrā’’tiādivacanehi <pb ed="M" n="1.0478"/> dassitaṃ gambhīradhammavibhāvanaṃ, alabbhaneyyapatiṭṭhatā, kappānamasaṅkhyeyyenāpi dullabhapātubhāvatā, sukhumenapi ñāṇena paccakkhato paṭivijjhitumasakkuṇeyyatā, dhammanvayasaṅkhātena anumānañāṇenāpi duradhigamanīyatā, passaddhasabbadarathatā, santadhammavibhāvanaṃ, sobhanapariyosānatā, atittikarabhāvo, padhānabhāvappatti, yathābhūtañāṇagocaratā, sukhumasabhāvatā, mahāpaññāvibhāvanā ca. diṭṭhidīpakapadehi dassitā samāsato sassataucchedadiṭṭhiyo līnatātidhāvanavibhāvanaṃ, ubhayavinibandhaniddeso<pb ed="V" n="1.0419"/>, micchābhinivesakittanaṃ, kummaggapaṭipattippakāsanaṃ, vipariyesaggāhañāpanaṃ, parāmāsapariggaho, pubbantāparantānudiṭṭhipatiṭṭhāpanā, bhavavibhavadiṭṭhivibhāgā, taṇhāvijjāpavatti, antavānantavādiṭṭhiniddeso, antadvayāvatāraṇaṃ, āsavoghayogakilesaganthasaṃyojanupādānavisesavibhajanañca –</p>

<p rend="bodytext">tathā ‘‘vedanānaṃ samudaya’’ntiādivacanehi dassitā catunnamariyasaccānaṃ anubodhapaṭibodhasiddhi, vikkhambhanasamucchedappahānaṃ taṇhāvijjāvigamo, saddhammaṭṭhitinimittapariggaho, āgamādhigamasampatti, ubhayahitapaṭipatti, tividhapaññāpariggaho, satisampajaññānuṭṭhānaṃ, saddhāpaññāsamāyogo, vīriyasamatānuyojanaṃ, samathavipassanānipphatti ca –</p>

<p rend="bodytext">‘‘ajānataṃ apassata’’nti padehi dassitā avijjāsiddhi, tathā ‘‘taṇhāgatānaṃ paritassitavipphandita’’nti padehi taṇhāsiddhi, tadubhayena ca nīvaraṇasaññojanadvayasiddhi, anamataggasaṃsāravaṭṭānupacchedo, pubbantāharaṇāparantānusandhānāni, atītapaccuppannakālavasena hetuvibhāgo, avijjātaṇhānaṃ aññamaññānativattanaṃ, aññamaññūpakāritā, paññāvimutticetovimuttīnaṃ paṭipakkhaniddeso ca –</p>

<p rend="bodytext">‘‘tadapi phassapaccayā’’ti padena dassitā sassatādipaññāpanassa paccayādhīnavuttitā, tena ca dhammānaṃ niccatāpaṭisedho, aniccatāpatiṭṭhāpanaṃ, paramatthato kārakādipaṭikkhepo, evaṃdhammatāniddeso, suññatāpakāsanaṃ samatthanirīha paccayalakkhaṇavibhāvanañca –</p>

<p rend="bodytext">‘‘ucchinnabhavanettiko’’tiādinā <pb ed="M" n="1.0479"/> dassitā bhagavato pahānasampatti, vijjāvimuttivasībhāvo, sikkhattayanipphatti, nibbānadhātudvayavibhāgo, caturadhiṭṭhānaparipūraṇaṃ, bhavayoniādīsu apariyāpannatā ca –</p>

<p rend="bodytext">sakalena pana suttapadena dassito iṭṭhāniṭṭhesu bhagavato tādibhāvo, tattha ca paresaṃ patiṭṭhāpanaṃ, kusaladhammānaṃ ādibhūtadhammadvayaniddeso sikkhattayūpadeso, attantapādipuggalacatukkasiddhi, kaṇhakaṇhavipākādikammacatukkavibhāgo, caturappamaññāvisayaniddeso, samudayatthaṅgamādipañcakassa yathābhūtāvabodho, chasāraṇīyadhammavibhāvanā, dasanāthakadhammapatiṭṭhāpananti evamādayo yathāsambhavaṃ saṅgahetvā dassetabbā atthā piṇḍattho.</p>

<p rend="subhead">soḷasahāravaṇṇanā</p>

<p rend="subhead">desanāhāravaṇṇanā</p>

<p rend="bodytext">idāni <pb ed="V" n="1.0420"/> nettiyā, peṭakopadese ca vuttanayavasena hārādīnaṃ niddhāraṇaṃ. tattha ‘‘attā, loko’’ti ca diṭṭhiyā adhiṭṭhānabhāvena, vedanāphassāyatanādimukhena ca gahitesu pañcasu upādānakkhandhesu taṇhāvajjitā pañcupādānakkhandhā <hi rend="bold">dukkhasaccaṃ.</hi> taṇhā <hi rend="bold">samudayasaccaṃ.</hi> taṃ pana ‘‘paritassanāgahaṇena taṇhāgatāna’’nti, ‘‘vedanāpaccayā taṇhā’’ti ca padehi samudayaggahaṇenañca pāḷiyaṃ sarūpena gahitameva. ayaṃ tāva suttantanayo.</p>

<p rend="bodytext">abhidhamme pana vibhaṅgappakaraṇe āgatanayena āghātānandādivacanehi, ‘‘ātappamanvāyā’’tiādipadehi, cittapadosavacanena, sabbadiṭṭhigatikapadehi, kusalākusalaggahaṇena, bhavaggahaṇena, sokādiggahaṇena, diṭṭhiggahaṇena, tattha tattha samudayaggahaṇena cāti saṅkhepato sabbalokiyakusalākusaladhammavibhāvanapadehi gahitā dhammakilesā <hi rend="bold">samudayasaccaṃ.</hi> tadubhayesamappavatti <hi rend="bold">nirodhasaccaṃ.</hi> tassa pana tattha tattha vedanānaṃ atthaṅgamanissaraṇapariyāyehi paccattaṃ nibbutivacanena, anupādāvimuttivacanena ca pāḷiyaṃ gahaṇaṃ veditabbaṃ. nirodhapajānanā paṭipadā <hi rend="bold">maggasaccaṃ.</hi> tassapi tattha tattha vedanānaṃ samudayādīni yathābhūtapaṭivedhanāpadesena channaṃ phassāyatanānaṃ samudayādīni yathābhūtapajānanapariyāyena, bhavanettiyā ucchedavacanena ca gahaṇaṃ veditabbaṃ.</p>

<p rend="bodytext">tattha <pb ed="M" n="1.0480"/> samudayena <hi rend="bold">assādo,</hi> dukkhena <hi rend="bold">ādīnavo,</hi> magganirodhehi <hi rend="bold">nissaraṇa</hi>nti evaṃ catusaccavasena, yāni pāḷiyaṃ sarūpeneva āgatāni assādādīnavanissaraṇāni, tesañca vasena idha assādādayo veditabbā. veneyyānaṃ tādibhāvāpattiādi <hi rend="bold">phalaṃ.</hi> yañhi desanāya sādhetabbaṃ heṭṭhā vuttaṃ payojanaṃ. tadeva phalanti vuttovāyamattho. tadatthañhi idaṃ suttaṃ bhagavatā desitaṃ. āghātādīnamakaraṇīyatā, āghātādiphalassa ca anaññasantānabhāvitā nindāpasaṃsāsu yathāsabhāvaṃ paṭijānananibbeṭhanānīti evaṃ taṃtaṃpayojanādhigamahetu <hi rend="bold">upāyo.</hi> āghātādīnaṃ karaṇapaṭisedhanādiapadesena atthakāmehi tato cittaṃ sādhukaṃ rakkhitabbanti ayaṃ āṇārahassa dhammarājassa <hi rend="bold">āṇattī</hi>ti. ayaṃ assādādīnavanissaraṇaphalūpāyāṇattivasena chabbidhadhammasandassanalakkhaṇo <hi rend="bold">desanāhāro</hi> nāma. vuttañca –</p>

<p rend="gatha1">‘‘assādādīnavatā<pb ed="V" n="1.0421"/>, nissaraṇampi ca phalaṃ upāyo ca.</p>

<p rend="gathalast">āṇattī ca bhagavato, yogīnaṃ desanāhāro’’ti..</p>

<p rend="subhead">vicayahāravaṇṇanā</p>

<p rend="bodytext">kappanābhāvepi vohāravasena, anuvādavasena ca ‘‘mama’’nti vuttaṃ. niyamābhāvato vikappanatthaṃ vāggahaṇaṃ. taṃguṇasamaṅgitāya, abhimukhīkaraṇāya ca ‘‘bhikkhave’’ti āmantanaṃ. aññabhāvato, paṭiviruddhabhāvato ca ‘‘pare’’ti vuttaṃ, vaṇṇapaṭipakkhato, avaṇṇanīyato ca ‘‘avaṇṇa’’nti, byattivasena, vitthāravasena ca ‘‘bhāseyyu’’nti, dhāraṇasabhāvato, adhammapaṭipakkhato ca ‘‘dhammassā’’ti, diṭṭhisīlehi saṃhatabhāvato, kilesānaṃ saṅghātakaraṇato ca ‘‘saṅghassā’’ti, vuttapaṭiniddesato, vacanupanyāsato ca ‘‘tatrā’’ti, sammukhībhāvato, puthubhāvato ca ‘‘tumhehī’’ti, cittassa hananato, ārammaṇābhighātato ca ‘‘āghāto’’ti, ārammaṇe saṅkocavuttiyā anabhimukhatāya, atuṭṭhākāratāya ca ‘‘appaccayo’’ti, ārammaṇacintanato, nissayato ca ‘‘cetaso’’ti, atthassa asādhanato, anu anu anatthasādhanato ca ‘‘anabhiraddhī’’ti, kāraṇānarahattā, satthusāsane</p>

<p rend="bodytext">ṭhitehi <pb ed="M" n="1.0481"/> kātumasakkuṇeyyattā ca ‘‘na karaṇīyā’’ti vuttaṃ. evaṃ tasmiṃ tasmiṃ adhippetatthe pavattatānidassanena, atthaso ca –</p>

<p rend="bodytext">mamanti sāminiddiṭṭhaṃ sabbanāmapadaṃ. vāti vikappananiddiṭṭhaṃ nipātapadaṃ. bhikkhaveti ālapananiddiṭṭhaṃ nāmapadaṃ. pareti kattuniddiṭṭhaṃ nāmapadaṃ. avaṇṇanti kammaniddiṭṭhaṃ nāmapadaṃ. bhāseyyunti kiriyāniddiṭṭhaṃ ākhyātapadaṃ. dhammassa, saṅghassāti ca sāminiddiṭṭhaṃ nāmapadaṃ. tatrāti ādhāraniddiṭṭhaṃ sabbanāmapadaṃ. tumhehīti kattuniddiṭṭhaṃ sabbanāmapadaṃ. <hi rend="bold">na</hi>-iti paṭisedhaniddiṭṭhaṃ nipātapadaṃ. āghāto, appaccayo, anabhiraddhīti ca kammaniddiṭṭhaṃ nāmapadaṃ. cetasoti sāminiddiṭṭhaṃ nāmapadaṃ. karaṇīyāti kiriyāniddiṭṭhaṃ nāmapadanti. evaṃ tassa tassa padassa visesatānidassanena, byañjanaso ca vicayanaṃ <hi rend="bold">padavicayo.</hi> ativitthārabhayena pana sakkāyeva aṭṭhakathaṃ, tassā ca līnatthavibhāvanaṃ anugantvā ayamattho viññunā vibhāvetunti na vitthārayimha.</p>

<p rend="bodytext">‘‘tatra ce tumhe assatha kupitā vā anattamanā vā, api nu tumhe paresaṃ subhāsitaṃ dubbhāsitaṃ <pb ed="V" n="1.0422"/> ājāneyyāthā’’ti ayaṃ <hi rend="bold">anumatipucchā.</hi> sattādhiṭṭhānā, anekādhiṭṭhānā, paramatthavisayā, paccuppannavisayāti evaṃ sabbattha yathāsambhavaṃ pucchāvicayanaṃ <hi rend="bold">pucchāvicayo.</hi> ‘‘no hetaṃ bhante’’ti idaṃ vissajjanaṃ ekaṃsabyākaraṇaṃ, niravasesaṃ, sauttaraṃ, lokiyanti evaṃ sabbassāpi vissajjanassa yathārahaṃ vicayanaṃ <hi rend="bold">vissajjanāvicayo.</hi></p>

<p rend="bodytext">‘‘mamaṃ vā bhikkhave pare avaṇṇaṃ bhāseyyuṃ…pe॰… na cetaso anabhiraddhi karaṇīyā’’ti imāya paṭhamadesanāya ‘‘mamaṃ vā…pe॰… tumhaṃyevassa tena antarāyo’’ti ayaṃ dutiyadesanā saṃsandati. kasmā? paṭhamāya manopadosaṃ nivāretvā dutiyāya tatthādīnavassa dassitattā. tathā imāya dutiyadesanāya ‘‘mamaṃ vā…pe॰… api nu tumhe paresaṃ subhāsitaṃ dubbhāsitaṃ ājāneyyāthā’’ti ayaṃ tatiyadesanā saṃsandati. kasmā? dutiyāya tatthādīnavaṃ dassetvā tatiyāya vacanatthasallakkhaṇamattepi asamatthabhāvassa dassitattā. tathā imāya tatiyadesanāya ‘‘mamaṃ vā…pe॰… na ca panetaṃ amhesu saṃvijjatī’’ti ayaṃ catutthadesanā saṃsandati. kasmā? tatiyāya manopadosaṃ sabbathā nivāretvā catutthāya avaṇṇaṭṭhāne paṭipajjitabbākārassa dassitattāti iminā nayena pubbena aparaṃ saṃsanditvā vicayanaṃ <hi rend="bold">pubbāparavicayo.</hi> assādavicayādayo vuttanayāva. tesaṃ lakkhaṇasandassanamattameva hettha viseso.</p>

<p rend="bodytext">‘‘api <pb ed="M" n="1.0482"/> nu tumhe paresaṃ subhāsitaṃ dubbhāsitaṃ ājāneyyāthā’’ti imāya pucchāya ‘‘no hetaṃ bhante’’ti ayaṃ vissajjanā sameti. kupito hi neva buddhapaccekabuddhaariyasāvakānaṃ na mātāpitūnaṃ na paccatthikānaṃ subhāsitadubbhāsitassa atthaṃ ājānāti. ‘‘katamañca taṃ bhikkhave, appamattakaṃ…pe॰… tathāgatassa vaṇṇaṃ vadamāno vadeyyā’’ti imāya pucchāya ‘‘pāṇātipātaṃ pahāya pāṇātipātā paṭivirato’’tiādikā ayaṃ vissajjanā sameti. bhagavā hi anuttarena pāṇātipātaviramaṇādiguṇena samannāgato, tañca kho samādhiṃ, paññañca upanidhāya appamattakaṃ oramattakaṃ sīlamattakaṃ. ‘‘katame ca te bhikkhave, dhammā gambhīrā duddasā’’tiādikāya pucchāya ‘‘santi bhikkhave, eke samaṇabrāhmaṇā pubbantakappikā’’tiādikā vissajjanā sameti. sabbaññutaññāṇaguṇā hi aññatra tathāgatā aññesaṃ ñāṇena alabbhaneyyapatiṭṭhattā gambhīrā duddasā duranubodhā santā paṇītā atakkāvacarā nipuṇā paṇḍitavedanīyāti iminā nayena vissajjanāya pucchānurūpatāvicayanameva idha saṅgahagāthāya abhāvato <hi rend="bold">anugītivicayo</hi>ti. ayaṃ padapañhādiekādasadhammavicayanalakkhaṇo <hi rend="bold">vicayahāro</hi> nāma. vuttañca ‘‘yaṃ pucchitañca vissajjitañcā’’tiādi (netti॰ 4.2).</p>

<p rend="subhead">yuttihārasaṃvaṇṇanā</p>

<p rend="bodytext">mamanti <pb ed="V" n="1.0423"/> sāminiddeso yujjati sabhāvaniruttiyā tathāpayogadissanato, avaṇṇassa ca tadapekkhattā. vāti vikappanatthaniddeso yujjati nepātikānamanekatthattā, ettha ca niyamābhāvato. bhikkhaveti āmantananiddeso yujjati tadattheyeva etassa payogassa dissanato, desakassa ca paṭiggāhakāpekkhatoti evamādinā byañjanato ca –</p>

<p rend="bodytext">sabbena sabbaṃ āghātādīnamakaraṇaṃ tādibhāvāya saṃvattatīti yujjati iṭṭhāniṭṭhesu samappavattisabbhāvato. yasmiṃ santāne āghātādayo uppannā, tannimittakā antarāyā tasseva sampattivibandhāya saṃvattantīti yujjati kammānaṃ santānantaresu asaṅkamanato. cittamabhibhavitvā uppannā āghātādayo subhāsitadubbhāsitasallakkhaṇepi asamatthatāya <pb ed="M" n="1.0483"/> saṃvattantīti yujjati kodhalobhānaṃ andhatamasabhāvato. pāṇātipātādidussīlyato veramaṇī sabbasattānaṃ pāmojjapāsaṃsāya saṃvattatīti yujjati sīlasampattiyā mahato kittisaddassa abbhuggatattā. gambhīratādivisesayuttena guṇena tathāgatassa vaṇṇanā ekadesabhūtāpi sakalasabbaññuguṇaggahaṇāya saṃvattatīti yujjati anaññasādhāraṇattā. tajjāayonisomanasikāraparikkhatāni adhigamatakkanāni sassatavādādiabhinivesāya saṃvattantīti yujjati kappanajālassa asamugghāṭitattā. vedanādīnaṃ anavabodhena vedanāpaccayā taṇhā vaḍḍhatīti yujjati assādānupassanāsabbhāvato, sati ca vedayitabhāve (vedayitarāge (dī॰ ni॰ ṭī॰ 1.149) tattha attattaniyagāho, sassatādigāho ca viparipphandatīti yujjati kāraṇassa sannihitattā. taṇhāpaccayā hi upādānaṃ sambhavati. sassatādivāde paññapentānaṃ, tadanucchavikañca vedanaṃ vedayantānaṃ phasso hetūti yujjati visayindriyaviññāṇasaṅgatiyā vinā tadabhāvato. chaphassāyatananimittaṃ vaṭṭassa anupacchedoti yujjati tattha avijjātaṇhānaṃ appahīnattā. channaṃ phassāyatanānaṃ samudayatthaṅgamādipajānanā sabbadiṭṭhigatikasaññaṃ aticca tiṭṭhatīti yujjati catusaccapaṭivedhabhāvato. imāhiyeva dvāsaṭṭhiyā sabbadiṭṭhigatānaṃ antojālīkatabhāvoti yujjati akiriyavādādīnaṃ, issaravādādīnañca tadantogadhattā, tathā ceva heṭṭhā saṃvaṇṇitaṃ. ucchinnabhavanettiko tathāgatassa kāyoti yujjati bhagavato abhinīhārasampattiyā catūsu satipaṭṭhānesu ṭhatvā sattannaṃ bojjhaṅgānaṃ yathābhūtaṃ bhāvitattā. kāyassa bhedā parinibbutaṃ na dakkhantīti yujjati anupādisesanibbānappattiyaṃ rūpādīsu kassacipi anavasesatoti iminā nayena atthato ca sutte byañjanatthānaṃ yuttitāvibhāvanalakkhaṇo <pb ed="V" n="1.0424"/> <hi rend="bold">yuttihāro</hi> nāma yathāha ‘‘sabbesaṃ hārānaṃ, yā bhūmī’’tiādi (netti॰ 4.3).</p>

<p rend="subhead">padaṭṭhānahāravaṇṇanā</p>

<p rend="bodytext">vaṇṇārahāvaṇṇadubbaṇṇatānādeyyavacanatādi vipattīnaṃ padaṭṭhānaṃ. vaṇṇārahavaṇṇasubbaṇṇatāsaddheyyavacanatādi sampattīnaṃ padaṭṭhānaṃ. tathā āghātādayo nirayādidukkhassa padaṭṭhānaṃ. āghātādīnamakaraṇaṃ saggasampattiyādisabbasampattīnaṃ padaṭṭhānaṃ. pāṇātipātādipaṭivirati ariyassa sīlakkhandhassa <pb ed="M" n="1.0484"/> padaṭṭhānaṃ, ariyo sīlakkhandho ariyassa samādhikkhandhassa padaṭṭhānaṃ. ariyo samādhikkhandho ariyassa paññākkhandhassa padaṭṭhānaṃ. gambhīratādivisesayuttaṃ bhagavato paṭivedhappakārañāṇaṃ desanāñāṇassa padaṭṭhānaṃ. desanāñāṇaṃ veneyyānaṃ sakalavaṭṭadukkhanissaraṇassa padaṭṭhānaṃ. sabbāyapi diṭṭhiyā diṭṭhupādānabhāvato sā yathārahaṃ navavidhassapi bhavassa padaṭṭhānaṃ. bhavo jātiyā. jāti jarāmaraṇassa, sokādīnañca padaṭṭhānaṃ. vedanānaṃ yathābhūtaṃ samudayatthaṅgamādipaṭivedhanā catunnaṃ ariyasaccānaṃ anubodhapaṭivedho hoti. tattha anubodho paṭivedhassa padaṭṭhānaṃ. paṭivedho catubbidhassa sāmaññaphalassa padaṭṭhānaṃ. ‘‘ajānataṃ apassata’’nti avijjāgahaṇaṃ. tattha avijjā saṅkhārānaṃ padaṭṭhānaṃ, saṅkhārā viññāṇassa. yāva vedanā taṇhāya padaṭṭhānanti netvā tesaṃ ‘‘vedanāpaccayā taṇhā’’tiādinā pāḷiyamāgatanayena sambajjhitabbaṃ. ‘‘taṇhāgatānaṃ paritassitavipphandita’’nti ettha taṇhā upādānassa padaṭṭhānaṃ. ‘‘tadapi phassapaccayā’’ti ettha sassatādipaññāpanaṃ paresaṃ micchābhinivesassa padaṭṭhānaṃ. micchābhiniveso saddhammassavanasappurisūpanissayayonisomanasikāradhammānudhammapaṭipattīhi vimukhatāya asaddhammassavanādīnañca padaṭṭhānaṃ. ‘‘aññatra phassā’’tiādīsu phasso vedanāya padaṭṭhānaṃ. cha phassāyatanāni phassassa, sakalassa ca vaṭṭadukkhassa padaṭṭhānaṃ. channaṃ phassāyatanānaṃ yathābhūtaṃ samudayādipajānanaṃ nibbidāya padaṭṭhānaṃ, nibbidā virāgassātiādinā yāva anupādāparinibbānaṃ netabbaṃ. bhagavato bhavanettisamucchedo sabbaññutāya padaṭṭhānaṃ, tathā anupādāparinibbānassa cāti. ayaṃ sutte āgatadhammānaṃ padaṭṭhānadhammā, tesañca padaṭṭhānadhammāti yathāsambhavaṃ padaṭṭhānadhammaniddhāraṇalakkhaṇo <hi rend="bold">padaṭṭhānahāro</hi> nāma. vuttañhi ‘‘dhammaṃ deseti jino, tassa ca dhammassa yaṃ padaṭṭhāna’’ntiādi (netti॰ 4.4).</p>

<p rend="subhead">lakkhaṇahāravaṇṇanā</p>

<p rend="bodytext">āghātādiggahaṇena <pb ed="V" n="1.0425"/> kodhūpanāhamakkhapalāsaissāmacchariyasārambhaparavambhanādīnaṃ saṅgaho paṭighacittuppādapariyāpannatāya ekalakkhaṇattā. ānandādiggahaṇena abhijjhāvisamalobhamānātimānamadappamādānaṃ saṅgaho lobhacittuppādapariyāpannatāya ekalakkhaṇattā. tathā <pb ed="M" n="1.0485"/> āghātaggahaṇena avasiṭṭhaganthanīvaraṇānaṃ saṅgaho kāyaganthanīvaraṇalakkhaṇena ekalakkhaṇattā. ānandaggahaṇena phassādīnaṃ saṅgaho saṅkhārakkhandhalakkhaṇena ekalakkhaṇattā. sīlaggahaṇena adhicittādhipaññāsikkhānaṃ saṅgaho sikkhālakkhaṇena ekalakkhaṇattā. diṭṭhiggahaṇena avasiṭṭhaupādānānaṃ saṅgaho upādānalakkhaṇena ekalakkhaṇattā. ‘‘vedanāna’’nti ettha vedanāggahaṇena avasiṭṭhaupādānakkhandhānaṃ saṅgaho upādānakkhandhalakkhaṇena ekalakkhaṇattā. tathā dhammāyatanadhammadhātupariyāpannavedanāggahaṇena sammasanupagānaṃ sabbesampi āyatanānaṃ, dhātūnañca saṅgaho āyatanalakkhaṇena, dhātulakkhaṇena ca ekalakkhaṇattā. ‘‘ajānataṃ apassata’’nti ettha avijjāggahaṇena hetuāsavoghayoganīvaraṇādīnaṃ saṅgaho hetādilakkhaṇena ekalakkhaṇattā, tathā ‘‘taṇhāgatānaṃ paritassitavipphandita’’nti ettha taṇhāggahaṇenapi. ‘‘tadapi phassapaccayā’’ti ettha phassaggahaṇena saññāsaṅkhāraviññāṇānaṃ saṅgaho vipallāsahetubhāvena, khandhalakkhaṇena ca ekalakkhaṇattā. chaphassāyatanaggahaṇena avasiṭṭhakhandhāyatanadhātindriyādīnaṃ saṅgaho phassuppattinimittatāya, sammasanīyabhāvena ca ekalakkhaṇattā. bhavanettiggahaṇena avijjādīnaṃ saṃkilesadhammānaṃ saṅgaho vaṭṭahetubhāvena ekalakkhaṇattāti. ayaṃ sutte anāgatepi dhamme ekalakkhaṇatādinā āgate viya niddhāraṇalakkhaṇo <hi rend="bold">lakkhaṇahāro</hi> nāma. tathā hi vuttaṃ ‘‘vuttamhi ekadhamme, ye dhammā ekalakkhaṇā’’tiādi (netti॰ 4.5).</p>

<p rend="subhead">catubyūhahāravaṇṇanā</p>

<p rend="bodytext">mamanti aneruttapadaṃ, tathā vāti ca. bhikkhanasīlā bhikkhū. parentiviruddhabhāvamupagacchantīti parā, aññatthe panetaṃ aneruttapadanti evamādinā <hi rend="bold">neruttaṃ,</hi> taṃ pana ‘‘eva’’ntiādinidānapadānaṃ, ‘‘mama’’ntiādipāḷipadānañca aṭṭhakathāvasena, tassā līnatthavibhāvanīvasena ca suviññeyyattā ativitthārabhayena na vitthārayimha. ye te nindāpasaṃsāhi sammākampitacetasā micchājīvato anoratā sassatādimicchābhinivesino sīlādidhammakkhandhesu appatiṭṭhitā sammāsambuddhaguṇarasassādavimukhā veneyyā, te kathaṃ nu kho yathāvuttadosavinimuttā <pb ed="V" n="1.0426"/> sammāpaṭipattiyā ubhayahitaparā <pb ed="M" n="1.0486"/> bhaveyyunti ayamettha bhagavato <hi rend="bold">adhippāyo.</hi> evamadhippetā puggalā, desanābhājanaṭṭhāne ca dassitā imissā desanāya <hi rend="bold">nidānaṃ</hi>.</p>

<p rend="bodytext"><hi rend="bold">pubbāparānusandhi</hi> pana padasandhipadatthaniddesanikkhepasuttadesanāsandhivasena chabbidhā. tattha ‘‘mama’’nti etassa ‘‘avaṇṇa’’nti iminā sambandhotiādinā padassa padantarena sambandho <hi rend="bold">padasandhi.</hi> ‘‘mama’’nti vuttassa bhagavato ‘‘avaṇṇa’’nti vuttena parehi upavaditena aguṇenasambandhotiādinā padatthassa padatthantarena sambandho <hi rend="bold">padatthasandhi.</hi> ‘‘mamaṃ vā bhikkhave, pare avaṇṇaṃ bhāseyyu’’ntiādidesanā suppiyena paribbājakena vuttaavaṇṇānusandhivasena pavattā. ‘‘mamaṃ vā bhikkhave, pare vaṇṇaṃ bhāseyyu’’ntiādidesanā brahmadattena māṇavena vuttavaṇṇānusandhivasena pavattā. ‘‘atthi bhikkhave, aññeva dhammā gambhīrā duddasā duranubodhā’’tiādidesanā bhikkhūhi vuttavaṇṇānusandhivasena pavattāti evaṃ nānānusandhikassa suttassa taṃtadanusandhīhi, ekānusandhikassa ca pubbāparabhāgehi sambandho <hi rend="bold">niddesasandhi.</hi> <hi rend="bold">nikkhepasandhi</hi> pana catubbidhasuttanikkhepavasena. <hi rend="bold">suttasandhi</hi> ca tividhasuttānusandhivasena aṭṭhakathāyaṃ eva vicāritā, amhehi ca pubbe saṃvaṇṇitā. ekissā desanāya desanāntarehi saddhiṃ saṃsandanaṃ <hi rend="bold">desanāsandhi,</hi> sā panevaṃ veditabbā – ‘‘mamaṃ vā bhikkhave…pe॰… na cetaso anabhiraddhi karaṇīyā’’ti ayaṃ desanā ‘‘ubhatodaṇḍakena cepi bhikkhave, kakacena corā ocarakā aṅgamaṅgāni okanteyyuṃ, tatrapi yo mano padūseñña, na me so tena sāsanakaro’’ti (ma॰ ni॰ 1.232) imāya desanāya saddhiṃ saṃsandati. ‘‘tumhaṃyevassa tena anantarāyo’’ti ayaṃ ‘‘kammassakā māṇava sattā kammadāyādā kammayonī kammabandhū kammapaṭisaraṇā kammaṃ satte vibhajati, yadidaṃ hīnapaṇītatāyā’’ti (ma॰ ni॰ 3.289-297) imāya, ‘‘api nu tumhe…pe॰… ājāneyyāthā’’ti ayaṃ –</p>

<p rend="gatha1">‘‘kuddho atthaṃ na jānāti, kuddho dhammaṃ na passati.</p>

<p rend="gathalast">andhaṃ tamaṃ tadā hoti, yaṃ kodho sahate nara’’nti.. (a॰ ni॰ 7.64; mahāni॰ 5, 156, 195). –</p>

<p rend="unindented">imāya, ‘‘mamaṃ vā bhikkhave, pare vaṇṇaṃ…pe॰… na cetaso ubbilāvitattaṃ karaṇīya’’nti ayaṃ ‘‘dhammāpi vo bhikkhave, pahātabbā, pageva adhammā’’ti <pb ed="M" n="1.0487"/> (ma॰ ni॰ 1.240), ‘‘kullūpamaṃ vo bhikkhave, dhammaṃ desessāmi nittharaṇatthāya, no gahaṇatthāyā’’ti (ma॰ ni॰ 1.240) ca imāya, ‘‘tatra ce tumhe…pe॰… tumhaṃyevassa tena antarāyo’’ti ayaṃ –</p>

<p rend="gatha1">‘‘luddho <pb ed="V" n="1.0427"/> atthaṃ na jānāti, luddho dhammaṃ na passati.</p>

<p rend="gathalast">andhaṃ tamaṃ tadā hoti, yaṃ lobho sahate nara’’nti.. (itivu॰ 88; mahāni॰ 5, 156; cūḷani॰ 128) ca –</p>

<p rend="gatha1">‘‘kāmandhā jālasañchannā, taṇhāchadanachāditā.</p>

<p rend="gatha2">pamattabandhunābaddhā, macchāva kumīnāmukhe.</p>

<p rend="gathalast">jarāmaraṇamanventi, vaccho khīrapakova mātara’’nti.. (udā॰ 64; netti॰ 27, 90; peṭako॰ 14) ca –</p>

<p rend="unindented">imāya, ‘‘appamattakaṃ kho panetaṃ sīlamattaka’’nti ayaṃ ‘‘vivicceva kāmehi…pe॰… paṭhamaṃ jhānaṃ upasampajja viharati, ayampi kho brāhmaṇa yañño purimehi yaññehi appaṭṭhataro ca appasamārambhataro ca mahapphalataro ca mahānisaṃsataro cā’’ti (dī॰ ni॰ 1.353) imāya paṭhamajjhānassa sīlato mahapphalamahānisaṃsataratāvacanena jhānato sīlassa appaphalaappānisaṃsatarabhāvadīpanato.</p>

<p rend="bodytext">‘‘pāṇātipātaṃ pahāyā’’tiādidesanā ‘‘samaṇo khalu bho gotamo sīlavā ariyasīlena samannāgato’’tiādidesanāya (dī॰ ni॰ 1.304), ‘‘aññeva dhammā gambhīrā’’tiādidesanā ‘‘adhigato kho myāyaṃ dhammo gambhīro duddaso duranubodho’’tiādidesanāya, (dī॰ ni॰ 2.67; ma॰ ni॰ 1.281; 2.337; saṃ॰ ni॰ 1.172; mahāva॰ 7, 8) gambhīratādivisesayuttadhammapaṭivedhena hi ñāṇassa gambhīrādibhāvo viññāyati.</p>

<p rend="bodytext">‘‘santi bhikkhave, eke samaṇabrāhmaṇā pubbantakappikā’’tiādidesanā ‘‘santi bhikkhave, eke samaṇabrāhmaṇā pubbantakappikā…pe॰… abhivadanti sassato attā ca loko ca, idameva saccaṃ, moghamaññanti ittheke abhivadanti, asassato, sassato ca asassato ca, nevasassato ca nāsassato ca, antavā, anantavā, antavā ca anantavā ca, nevantavā ca nānantavā ca attā ca loko ca, idameva saccaṃ, moghamaññanti ittheke abhivadantī’’tiādidesanāya (ma॰ ni॰ 3.27).</p>

<p rend="bodytext">tathā <pb ed="M" n="1.0488"/> ‘‘santi bhikkhave, eke samaṇabrāhmaṇā aparantakappikā’’tiādidesanā ‘‘santi bhikkhave <pb ed="V" n="1.0428"/> …pe॰… abhivadanti saññī attā hoti arogo paraṃ maraṇā. ittheke abhivadanti asaññī, saññī ca asaññī ca, nevasaññī ca nāsaññī ca attā hoti arogo paraṃ maraṇā. ittheke abhivadanti sato vā pana sattassa ucchedaṃ vināsaṃ vibhavaṃ paññapenti, diṭṭhadhammanibbānaṃ vā paneke abhivadantī’’ntiādidesanāya (ma॰ ni॰ 3.21), ‘‘vedanānaṃ samudayañca…pe॰… tathāgato’’tiādidesanā ‘‘tadidaṃ saṅkhataṃ oḷārikaṃ, atthi kho pana saṅkhārānaṃ nirodho, atthetanti iti viditvā tassa nissaraṇadassāvī tathāgato tadupātivatto’’tiādidesanāya (ma॰ ni॰ 3.29), ‘‘tadapi tesaṃ…pe॰… vipphanditamevā’’ti ayaṃ ‘‘idaṃ tesaṃ vata aññatreva saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā paccattaṃyeva ñāṇaṃ bhavissati parisuddhaṃ pariyodāta’nti netaṃ ṭhānaṃ vijjati. paccattaṃ kho pana bhikkhave, ñāṇe asati parisuddhe pariyodāte yadapi te bhonto samaṇabrāhmaṇā tattha ñāṇabhāvamattameva pariyodāpenti, tadapi tesaṃ bhavataṃ samaṇabrāhmaṇānaṃ upādānamakkhāyatī’’tiādidesanāya (saṃ॰ ni॰ 2.43), ‘‘tadapi phassapaccayā’’ti ayaṃ ‘‘cakkhuñca paṭicca rūpe ca uppajjati cakkhuviññāṇaṃ, tiṇṇaṃ saṅgati phasso, phassapaccayā vedanā, vedanāpaccayā taṇhā, taṇhāpaccayā upādāna’’nti (saṃ॰ ni॰ 2.45), ‘‘chandamūlakā ime āvuso dhammā manasikārasamuṭṭhānā phassasamodhānā vedanāsamosaraṇā’’ti (pariyesitabbaṃ) ca ādidesanāya, ‘‘yato kho bhikkhave, bhikkhu channaṃ phassāyatanāna’’ntiādidesanā ‘‘yato kho bhikkhave, bhikkhu neva vedanaṃ attato samanupassati, na saññaṃ, na saṅkhāre, na viññāṇaṃ attato samanupassati, so evaṃ asamanupassanto na kiñci loke upādiyati, anupādiyaṃ na paritassati, aparitassaṃ paccattaṃyeva parinibbāyatī’’tiādidesanāya, ‘‘sabbete imeheva dvāsaṭṭhiyā vatthūhi antojālīkatā’’tiādidesanā ‘‘ye hi keci bhikkhave…pe॰… abhivadanti, sabbete imāneva pañca kāyāni abhivadanti etesaṃ vā aññatara’’ntiādidesanāya (ma॰ ni॰ 3.26), ‘‘kāyassa bhedā…pe॰… devamanussā’’ti ayaṃ –</p>

<p rend="gatha1">‘‘accī <pb ed="M" n="1.0489"/> yathā vātavegena khittā (upasivāti bhagavā),</p>

<p rend="gatha2">atthaṃ paleti na upeti saṅkhaṃ.</p>

<p rend="gatha3">evaṃ munī nāmakāyā vimutto,</p>

<p rend="gathalast">atthaṃ paleti na upeti saṅkha’’nti.. (su॰ ni॰ 1080) –</p>

<p rend="unindented">ādidesanāya <pb ed="V" n="1.0429"/> saddhiṃ saṃsandatīti. ayaṃ neruttamadhippāyadesanānidānapubbāparānusandhīnaṃ catunnaṃ vibhāvanalakkhaṇo <hi rend="bold">catubyūhahāro</hi> nāma. vuttampi cetaṃ ‘‘neruttamadhippāyo’’tiādi (netti॰ 4.6).</p>

<p rend="subhead">āvattahāravaṇṇanā</p>

<p rend="bodytext">āghātādīnamakaraṇīyatāvacanena khantisoraccānuṭṭhānaṃ. tattha khantiyā saddhāpaññāparāpakāradukkhasahagatānaṃ saṅgaho, tathā soraccena sīlassa. saddhādiggahaṇena ca saddhindriyādisakalabodhipakkhiyadhammā āvattanti. sīlaggahaṇena avippaṭisārādayo sabbepi sīlānisaṃsadhammā āvattanti. pāṇātipātādīhi paṭivirativacanena appamādavihāro, tena sakalaṃ sāsanabrahmacariyaṃ āvattati. gambhīratādivisesayuttadhammaggahaṇena mahābodhipakittanaṃ. anāvaraṇañāṇapadaṭṭhānañhi āsavakkhayañāṇaṃ, āsavakkhayañāṇapadaṭṭhānañca anāvaraṇañāṇaṃ mahābodhīti vuccati, tena dasabalādayo sabbe buddhaguṇā āvattanti. sassatādidiṭṭhiggahaṇena taṇhāvijjānaṃ saṅgaho, tāhi anamataggaṃ saṃsāravaṭṭaṃ āvattati. vedanānaṃ yathābhūtaṃ samudayādipaṭivedhanena bhagavato pariññāttayavisuddhi, tāya paññāpāramimukhena sabbāpi pāramiyo āvattanti. ‘‘ajānataṃ apassata’’nti ettha avijjāggahaṇena ayonisomanasikārapariggaho, tena ca nava ayonisomanasikāramūlakā dhammā āvattanti. ‘‘taṇhāgatānaṃ paritassitavipphandita’’nti ettha taṇhāggahaṇena nava taṇhāmūlakā dhammā āvattanti. ‘‘tadapi phassapaccayā’’tiādi sassatādipaññāpanassa paccayādhīnavuttidassanaṃ, tena aniccatādilakkhaṇattayaṃ āvattati. channaṃ phassāyatanānaṃ yathābhūtaṃ pajānanena vimuttisampadāniddeso, tena sattapi visuddhiyo āvattanti. ‘‘ucchinnabhavanettiko tathāgatassa kāyo’’ti taṇhāpahānaṃ vuttaṃ, tena bhagavato sakalasaṃkilesappahānaṃ āvattatīti ayaṃ desanāya gahitadhammānaṃ sabhāgavisabhāgadhammavasena <pb ed="M" n="1.0490"/> āvattanalakkhaṇo <hi rend="bold">āvattahāro</hi> nāma. yathāha ‘‘ekamhi padaṭṭhāne, pariyesati sesakaṃ padaṭṭhāna’’ntiādi (netti॰ 4.7).</p>

<p rend="subhead">vibhattihāravaṇṇanā</p>

<p rend="bodytext">āghātānandādayo akusalā dhammā, tesaṃ ayonisomanasikārādi padaṭṭhānaṃ. yehi pana dhammehi āghātānandādīnaṃ akaraṇaṃ appavatti, te abyāpādādayo kusalā dhammā, tesaṃ yonisomanasikārādi padaṭṭhānaṃ. tesu āghātādayokāmāvacarāva, abyāpādādayo catubhūmakā, tathā <pb ed="V" n="1.0430"/> pāṇātipātādīhi paṭivirati kusalā vā abyākatā vā, tassā hirottappādayo dhammā padaṭṭhānaṃ. tattha kusalā siyā kāmāvacarā, siyā lokuttarā. abyākatā lokuttarāva. ‘‘atthi bhikkhave, aññeva dhammā gambhīrā’’ti vuttadhammā siyā kusalā, siyā abyākatā. tattha kusalānaṃ vuṭṭhānagāminivipassanā padaṭṭhānaṃ. abyākatānaṃ maggadhammā, vipassanā, āvajjanā vā padaṭṭhānaṃ. tesu kusalā lokuttarāva, abyākatā siyā kāmāvacarā, siyā lokuttarā, sabbāpi diṭṭhiyo akusalāva kāmāvacarāva, tāsaṃ avisesena micchābhinivese ayonisomanasikāro padaṭṭhānaṃ. visesato pana santatighanavinibbhogābhāvato ekattanayassa micchāgāho atītajātianussaraṇatakkasahito sassatadiṭṭhiyā padaṭṭhānaṃ. hetuphalabhāvena sambandhabhāvassa aggahaṇato nānattanayassa micchāgāho tajjāsamannāhārasahito ucchedadiṭṭhiyā padaṭṭhānaṃ. evaṃ sesadiṭṭhīnampi yathāsambhavaṃ vattabbaṃ.</p>

<p rend="bodytext">‘‘vedanāna’’nti ettha vedanā siyā kusalā, siyā akusalā, siyā abyākatā, siyā kāmāvacarā, siyā rūpāvacarā, siyā arūpāvacarā, tāsaṃ phasso padaṭṭhānaṃ. vedanānaṃ yathābhūtaṃ vedanānaṃ samudayādipaṭivedhanaṃ maggañāṇaṃ, anupādāvimutti ca phalañāṇaṃ, tesaṃ ‘‘aññeva dhammā gambhīrā’’ti ettha vuttanayena dhammādivibhāgo netabbo. ‘‘ajānataṃ apassata’’ntiādīsu avijjātaṇhā akusalā kāmāvacarā, tāsu avijjāya āsavā, ayonisomanasikāro eva vā padaṭṭhānaṃ. taṇhāya saṃyojaniyesu dhammesu assādadassanaṃ padaṭṭhānaṃ. ‘‘tadapi phassapaccayā’’ti <pb ed="M" n="1.0491"/> ettha phassassa vedanāya viya dhammādivibhāgo veditabbo. iminā nayena phassāyatanādīnampi yathārahaṃ dhammādivibhāgo netabboti ayaṃ saṃkilesadhamme, vodānadhamme ca sādhāraṇāsādhāraṇato, padaṭṭhānato, bhūmito ca vibhajanalakkhaṇo <hi rend="bold">vibhattihāro</hi> nāma. yathāha ‘‘dhammañca padaṭṭhānaṃ, bhūmiñca vibhajjate ayaṃ hāro’’tiādi (netti॰ 4.8).</p>

<p rend="subhead">parivattanahāravaṇṇanā</p>

<p rend="bodytext">āghātādīnamakaraṇaṃ khantisoraccāni anubrūhetvā paṭisaṅkhānabhāvanābalasiddhiyā ubhayahitapaṭipattimāvahati. āghātādayo pana pavattiyamānā dubbaṇṇataṃ, dukkhaseyyaṃ, bhogahāniṃ, akittiṃ, parehi durupasaṅkamanatañca nipphādentā nirayādīsu mahādukkhamāvahanti. pāṇātipātādipaṭivirati avippaṭisārādikalyāṇaṃ paramparamāvahati. pāṇātipātādi pana vippaṭisārādiakalyāṇaṃ paramparamāvahati. gambhīratādivisesayuttaṃ ñāṇaṃ veneyyānaṃ yathārahaṃ vijjābhiññādiguṇavisesamāvahati sabbaññeyyassa yathāsabhāvāvabodhato. tathā gambhīratādivisesarahitaṃ <pb ed="V" n="1.0431"/> pana ñāṇaṃ ñeyyesu sādhāraṇabhāvato yathāvuttaguṇavisesaṃ nāvahati. sabbāpi cetā diṭṭhiyo yathārahaṃ sassatucchedabhāvato antadvayabhūtā sakkāyatīraṃ nātivattanti aniyyānikasabhāvattā. sammādiṭṭhi pana saparikkhārā majjhimapaṭipadābhūtā sakkāyatīramatikkamma pāraṃ gacchati niyyānikasabhāvattā. vedanānaṃ yathābhūtaṃ samudayādipaṭivedhanā anupādāvimuttimāvahati maggabhāvato. vedanānaṃ yathābhūtaṃ samudayādiasampaṭivedho saṃsāracārakāvarodhamāvahati saṅkhārānaṃ paccayabhāvato. vedayitasabhāvapaṭicchādako sammoho tadabhinandanamāvahati, yathābhūtāvabodho pana tattha nibbedhaṃ, virāgañca āvahati. micchābhinivese ayonisomanasikārasahitā taṇhā anekavihitaṃ diṭṭhijālaṃ pasāreti. yathāvuttataṇhāsamucchedo paṭhamamaggo taṃ diṭṭhijālaṃ saṅkoceti. sassatavādādipaññāpanassa phasso paccayo asati phasse tadabhāvato. diṭṭhibandhanabaddhānaṃ phassāyatanādīnamanirodhanena phassādianirodho saṃsāradukkhassa anivattiyeva yāthāvato phassāyatanādipariññā sabbadiṭṭhidassanāni ativattati, tesaṃ pana tathā apariññā <pb ed="M" n="1.0492"/> diṭṭhidassanaṃ nātivattati. bhavanettisamucchedo āyatiṃ attabhāvassa anibbattiyā saṃvattati, asamucchinnāya bhavanettiyā anāgate bhavappabandho parivattatiyevāti ayaṃ sutte niddiṭṭhānaṃ dhammānaṃ paṭipakkhato parivattanalakkhaṇo <hi rend="bold">parivattanahāro</hi> nāma. kimāha ‘‘kusalākusale dhamme, niddiṭṭhe bhāvite pahīne cā’’tiādi.</p>

<p rend="subhead">vevacanahāravaṇṇanā</p>

<p rend="bodytext">‘‘mamaṃ mama me’’ti pariyāyavacanaṃ. ‘vā yadi cā’’ti pariyāyavacanaṃ. ‘‘bhikkhave samaṇā tapassino’’ti pariyāyavacanaṃ. ‘‘pare aññe paṭiviruddhā’’ti…pe॰… naṃ. ‘‘avaṇṇaṃ akittiṃ ninda’’nti…pe॰… naṃ. ‘‘bhāseyyuṃ bhaṇeyyuṃ katheyyu’’nti…pe॰… naṃ. ‘‘dhammassa vinayassa satthusāsanassā’’ti…pe॰… naṃ. ‘‘saṅghassa samūhassa gaṇassā’’ti…pe॰… naṃ. ‘‘tatra tattha tesū’’ti…pe॰… naṃ. ‘‘tumhehi vo bhavantehī’’ti…pe॰… naṃ. ‘‘āghāto doso byāpādo’’ti…pe॰… naṃ ‘‘appaccayo domanassaṃ cetasikadukkha’’nti…pe॰… naṃ. ‘‘cetaso cittassa manaso’’ti…pe॰… naṃ. ‘‘anabhiraddhi byāpatti manopadoso’’ti…pe॰… naṃ. ‘‘na no a mā’’ti…pe॰… naṃ. ‘‘karaṇīyā uppādetabbā pavattetabbā’’ti pariyāyavacanaṃ. iminā nayena sabbapadesu vevacanaṃ vattabbanti ayaṃ tassa tassa atthassa taṃtaṃpariyāyasaddayojanālakkhaṇo <hi rend="bold">vevacanahāro</hi> nāma. vuttañhetaṃ ‘‘vevacanāni bahūni tu, sutte vuttāni ekadhammassā’’tiādi (netti॰ 4.10).</p>

<p rend="subhead">paññattihāravaṇṇanā</p>

<p rend="bodytext">āghāto <pb ed="V" n="1.0432"/> vatthuvasena dasavidhena, ekūnavīsatividhena vā paññatto. apaccayo upavicāravasena chadhā paññatto. ānando pītiādivasena vevacanena navadhā paññatto. pīti sāmaññato pana khuddikādivasena pañcadhā paññatto. somanassaṃ upavicāravasena chadhā, sīlaṃ vārittacārittādivasena anekadhā, gambhīratādivisesayuttaṃ ñāṇaṃ cittuppādavasena catudhā, dvādasadhā vā, visayabhedato anekadhā ca, diṭṭhisassatādivasena dvāsaṭṭhiyā bhedehi, tadantogadhavibhāgena anekadhā ca, vedanā chadhā, aṭṭhasatadhā, anekadhā ca, tassā samudayo pañcadhā, tathā atthaṅgamopi, assādo duvidhena, ādīnavo tividhena, nissaraṇaṃ ekadhā<pb ed="M" n="1.0493"/>, catudhā ca, anupādāvimutti duvidhena, ‘‘ajānataṃ apassata’’nti vuttā avijjā visayabhedena catudhā, aṭṭhadhā ca, ‘‘taṇhāgatāna’’ntiādinā vuttā taṇhā chadhā, aṭṭhasatadhā, anekadhā ca, phasso nissayavasena chadhā, upādānaṃ catudhā, bhavo dvidhā, anekadhā ca, jāti vevacanavasena chadhā, tathā jarā sattadhā, maraṇaṃ aṭṭhadhā, navadhā ca, soko pañcadhā, paridevo chadhā, dukkhaṃ catudhā, tathā domanassaṃ, upāyāso catudhā paññattoti ayaṃ pabhedapaññatti, samūhapaññatti ca.</p>

<p rend="bodytext">‘‘samudayo hotī’’ti pabhavapaññatti, ‘‘yathābhūtaṃ pajānātī’’ti dukkhassa pariññāpaññatti, samudayassa pahānapaññatti, nirodhassa sacchikiriyāpaññatti, maggassa bhāvanāpaññatti. ‘‘antojālīkatā’’tiādisabbadiṭṭhīnaṃ saṅgahapaññatti. ‘‘ucchinnabhavanettiko’’tiādi duvidhena parinibbānapaññattīti evaṃ āghātādīnaṃ pabhavapaññattipariññāpaññattiādivasena. tathā ‘‘āghāto’’ti byāpādassa vevacanapaññatti. ‘‘appaccayo’’ti domanassassavevacanapaññattītiādivasena ca paññattibhedo vibhajjitabboti ayaṃ ekekassa dhammassa anekāhi paññattīhi paññapetabbākāravibhāvanalakkhaṇo <hi rend="bold">paññattihāro</hi> nāma, tena vuttaṃ ‘‘ekaṃ bhagavā dhammaṃ, paṇṇattīhi vividhāhi desetī’’tiādi (netti॰ 4.11).</p>

<p rend="subhead">otaraṇahāravaṇṇanā</p>

<p rend="bodytext">āghātaggahaṇena saṅkhārakkhandhasaṅgaho, tathā anabhiraddhiggahaṇena. appaccayaggahaṇena vedanākkhandhasaṅgahoti idaṃ <hi rend="bold">khandhamukhena otaraṇaṃ.</hi> tathā āghātādiggahaṇena dhammāyatanaṃ, dhammadhātu, dukkhasaccaṃ, samudayasaccaṃ vā gahitanti idaṃ <hi rend="bold">āyatanamukhena,</hi> <hi rend="bold">dhātumukhena,</hi> <hi rend="bold">saccamukhena</hi> ca <hi rend="bold">otaraṇaṃ</hi><pb ed="V" n="1.0433"/>. tathā āghātādīnaṃ sahajātā avijjā hetusahajātaaññamaññanissasampayuttaatthiavigatapaccayehi paccayo, asahajātā pana anantaraniruddhā anantarasamanantaraanantarūpanissayanatthivigatāsevanapaccayehi paccayo. ananantarā pana upanissayavaseneva paccayo. taṇhāupādānādi phassādīnampi tesaṃ sahajātānaṃ, asahajātānañca yathārahaṃ paccayabhāvo vattabbo. koci panettha adhipativasena, koci kammavasena, koci āhāravasena, koci indriyavasena, koci jhānavasena koci <pb ed="M" n="1.0494"/> maggavasenāpi paccayoti ayampi viseso veditabboti idaṃ <hi rend="bold">paṭiccasamuppādamukhena otaraṇaṃ.</hi> imināva nayena ānandādīnampi khandhādimukhena otaraṇaṃ vibhāvetabbaṃ.</p>

<p rend="bodytext">tathā sīlaṃ pāṇātipātādīhi viraticetanā, abyāpādādicetasikadhammā ca, pāṇātipātādayo cetanāva, tesaṃ, tadupakārakadhammānañca lajjādayādīnaṃ saṅkhārakkhandhadhammāyatanādīsu saṅgahato purimanayeneva khandhādimukhena otaraṇaṃ vibhāvetabbaṃ. esa nayo ñāṇadiṭṭhivedanāavijjātaṇhādiggahaṇesupi. nissaraṇānupādāvimuttiggahaṇesu pana asaṅkhatadhātuvasenapi dhātumukhena otaraṇaṃ vibhāvetabbaṃ, tathā ‘‘vedanānaṃ…pe॰… anupādāvimutto’’ti etena bhagavato sīlādayo pañcadhammakkhandhā, satipaṭṭhānādayo ca bodhipakkhiyadhammā pakāsitā hontīti taṃmukhenapi otaraṇaṃ veditabbaṃ. ‘‘tadapi phassapaccayā’’ti sassatādipaññāpanassa paccayādhīnavuttitādīpanena aniccatāmukhena otaraṇaṃ, tathā evaṃdhammatāya <hi rend="bold">paṭiccasamuppādamukhena otaraṇaṃ.</hi> aniccassa dukkhānattabhāvato <hi rend="bold">appaṇihitamukhena, suññatāmukhena otaraṇaṃ.</hi> sesapadesupi eseva nayo. ayaṃ paṭiccasamuppādādimukhehi suttatthassa otaraṇalakkhaṇo <hi rend="bold">otaraṇahāro</hi> nāma. tathā hi vuttaṃ ‘‘yo ca paṭiccuppādo, indriyakhandhā ca dhātuāyatanā’’tiādi (netti॰ 4.12).</p>

<p rend="subhead">sodhanahāravaṇṇanā</p>

<p rend="bodytext">‘‘mamaṃ vā bhikkhave, pare avaṇṇaṃ bhāseyyu’’nti ārambho. ‘‘dhammassa vā avaṇṇaṃ bhāseyyuṃ saṅghassa vā avaṇṇaṃ bhāseyyu’’nti padasuddhi, no ārambhasuddhi. ‘‘tatra tumhehi na āghāto, na appaccayo, na cetaso anabhiraddhi karaṇīyā’’ti padasuddhi ceva ārambhasuddhi ca. dutiyanayādīsupi eseva nayo, tathā ‘‘appamattakaṃ kho paneta’’ntiādi ārambho. ‘‘katama’’ntiādi pucchā. ‘‘pāṇātipātaṃ pahāyā’’tiādi padasuddhi, no ārambhasuddhi. no ca pucchāsuddhi. ‘‘idaṃ kho’’tiādi pucchāsuddhi ceva padasuddhi ca, ārambhasuddhi.</p>

<p rend="bodytext">tathā <pb ed="V" n="1.0434"/> ‘‘atthi bhikkhave’’tiādi ārambho. ‘‘katame ca te’’tiādi pucchā. ‘‘santi bhikkhave’’tiādi ārambho. ‘‘kimāgammā’’tiādi ārambhapucchā<pb ed="M" n="1.0495"/>. ‘‘yathā samāhite’’tiādi padasuddhi, no ārambhasuddhi, no ca pucchāsuddhi. ‘‘ime kho’’tiādi padasuddhi ceva pucchāsuddhi ca ārambhasuddhi ca. iminā nayena sabbattha ārambhādayo veditabbā. ayaṃ padārambhānaṃ sodhitāsodhitabhāvavicāraṇalakkhaṇo <hi rend="bold">sodhanahāro</hi> nāma, vuttampi ca ‘‘vissajjitamhi pañhe, gāthāyaṃ pucchitāyamārabbhā’’tiādi (netti॰ 4.13).</p>

<p rend="subhead">adhiṭṭhānahāravaṇṇanā</p>

<p rend="bodytext">‘‘avaṇṇa’’nti sāmaññato adhiṭṭhānaṃ. tamavikappetvā visesavacanaṃ ‘‘mamaṃ vā’’ti. dhammassa vā saṅghassa vāti pakkhepi esa nayo. tathā ‘‘sīla’’nti sāmaññato adhiṭṭhānaṃ. tamavikappetvā visesavacanaṃ ‘‘pāṇātipātā paṭivirato’’tiādi. ‘‘aññeva dhammā’’tiādi sāmaññato adhiṭṭhānaṃ, tamavikappetvā visesavacanaṃ ‘‘tayidaṃ bhikkhave, tathāgato pajānātī’’tiādi, tathā ‘‘pubbantakappikā’’tiādi sāmaññato adhiṭṭhānaṃ. tamavikappetvā visesavacanaṃ ‘‘sassatavādā’’tiādi. iminā nayena sabbattha yathādesitameva sāmaññavisesā niddhāretabbā. ayaṃ suttāgatānaṃ dhammānaṃ avikappanāvasena yathādesitameva sāmaññavisesaniddhāraṇalakkhaṇo <hi rend="bold">adhiṭṭhānahāro</hi> nāma, yathāha ‘‘ekattatāya dhammā, yepi ca vemattatāya niddiṭṭhā’’tiādi (netti॰ 4.14).</p>

<p rend="subhead">parikkhārahāravaṇṇanā</p>

<p rend="bodytext">āghātādīnaṃ ‘‘anatthaṃ me acarī’’tiādīni (dha॰ sa॰ 1237; vibha॰ 909) ekūnavīsati āghātavatthūni hetu. ānandādīnaṃ ārammaṇābhisineho hetu. sīlassa hiriottappaṃ, appicchatādayo ca hetu. ‘‘gambhīrā’’tiādinā vuttadhammassa sabbāpi pāramiyo hetu. visesena paññāpāramī. diṭṭhīnaṃ asappurisūpanissayo, asaddhammassavanaṃ micchābhinivesena ayonisomanasikāro ca avisesena hetu. visesena pana sassatavādādīnaṃ atītajātianussaraṇādi hetu. vedanānaṃ avijjā, taṇhā, kammādiphasso ca hetu. anupādāvimuttiyā ariyamaggo hetu. aññāṇassa ayonisomanasikāro hetu. taṇhāya saṃyojaniyesu assādānupassanā hetu. phassassa saḷāyatanāni hetu. saḷāyatanassa nāmarūpaṃ hetu<pb ed="M" n="1.0496"/>. bhavanettisamucchedassa visuddhibhāvanā hetūti ayaṃ parikkhārasaṅkhāte hetupaccaye niddhāretvā <pb ed="V" n="1.0435"/> saṃvaṇṇanālakkhaṇo <hi rend="bold">parikkhārahāro</hi> nāma, tena vuttaṃ ‘‘ye dhammā yaṃ dhammaṃ, janayantippaccayā paramparato’’tiādi.</p>

<p rend="subhead">samāropanahāravaṇṇanā</p>

<p rend="bodytext">āghātādīnamakaraṇīyatāvacanena khantisampadā dassitā hoti. ‘‘appamattakaṃ kho paneta’’ntiādinā soraccasampadā. ‘‘atthi bhikkhave’’tiādinā ñāṇasampadā. ‘‘aparāmasato cassa paccattaññeva nibbuti viditā’’ti, ‘‘vedanānaṃ…pe॰… yathābhūtaṃ viditvā anupādāvimutto’’ti ca etehi samādhisampadāya saddhiṃ vijjāvimuttivasībhāvasampadā dassitā. tattha khantisampadā paṭisaṅkhānabalasiddhito soraccasampadāya padaṭṭhānaṃ, soraccasampadā pana atthato sīlameva, sīlaṃ samādhisampadāya padaṭṭhānaṃ. samādhi ñāṇasampadāya padaṭṭhānanti ayaṃ <hi rend="bold">padaṭṭhānasamāropanā.</hi></p>

<p rend="bodytext">pāṇātipātādīhi paṭivirativacanaṃ sīlassa pariyāyavibhāgadassanaṃ. sassatavādādivibhāgadassanaṃ pana diṭṭhiyā pariyāyavacananti ayaṃ <hi rend="bold">vevacanasamāropanā.</hi></p>

<p rend="bodytext">sīlena vītikkamappahānaṃ, tadaṅgappahānaṃ, duccaritasaṃkilesappahānañca sijjhati. samādhinā pariyuṭṭhānappahānaṃ, vikkhambhanappahānaṃ, taṇhāsaṃkilesappahānañca sijjhati. paññāya diṭṭhisaṃkilesappahānaṃ, samucchedappahānaṃ, anusayappahānañca sijjhatīti ayaṃ <hi rend="bold">pahānasamāropanā.</hi></p>

<p rend="bodytext">sīlādidhammakkhandhehi samathavipassanābhāvanāpāripūriṃ gacchati pahānattayasiddhitoti ayaṃ <hi rend="bold">bhāvanāsamāropanā.</hi> ayaṃ sutte āgatadhammānaṃ padaṭṭhānavevacanapahānabhāvanāsamāropanavicāraṇalakkhaṇo <hi rend="bold">samāropanahāro</hi> nāma. vuttañhetaṃ ‘‘ye dhammā yaṃ mūlā, ye cekatthā pakāsitā muninā’’tiādi, (netti॰ 4.16) ayaṃ soḷasahārayojanā.</p>

<p rend="centre">soḷasahāravaṇṇanā niṭṭhitā.</p>

<p rend="subhead">pañcavidhanayavaṇṇanā</p>

<p rend="subhead">nandiyāvaṭṭanayavaṇṇanā</p>

<p rend="bodytext">āghātādīnamakaraṇavacanena <pb ed="V" n="1.0436"/><pb ed="M" n="1.0497"/> taṇhāvijjāsaṅkoco dassito. sati hi attattaniyavatthūsu sinehe, sammohe ca ‘‘anatthaṃ me acarī’’tiādinā āghāto jāyati, nāsati. tathā ‘‘pāṇātipātā paṭivirato’’tiādivacanehi ‘‘paccattaññeva nibbuti viditā, anupādāvimutto, channaṃ phassāyatanānaṃ…pe॰… yathābhūtaṃ pajānātī’’tiādivacanehi ca taṇhāvijjānaṃ accantappahānaṃ dassitaṃ hoti. tāsaṃ pana pubbantakappikādipadehi, ‘‘ajānataṃ apassata’’ntiādipadehi ca sarūpatopi dassitānaṃ taṇhāvijjānaṃ rūpadhammā, arūpadhammā ca adhiṭṭhānaṃ. yathākkamaṃ samatho ca vipassanā ca paṭipakkho, tesaṃ pana cetovimutti, paññāvimutti ca phalaṃ. tattha taṇhā samudayasaccaṃ, taṇhāvijjā vā, tadadhiṭṭhānabhūtā rūpārūpadhammā dukkhasaccaṃ, tesamappavatti nirodhasaccaṃ, nirodhapajānanā samathavipassanā maggasaccanti evaṃ, catusaccayojanā veditabbā.</p>

<p rend="bodytext">taṇhāggahaṇena cettha māyāsāṭheyyamānātimānamadapamādapāpicchatāpāpamittatāahirikānottappādivasena sabbopi akusalapakkho netabbo. tathā avijjāggahaṇenapi viparītamanasikārakodhupanāhamakkhapaḷāsaissāmacchariyasārambha dovacassatā bhavadiṭṭhivibhavadiṭṭhādivasena. vuttavipariyāyena pana amāyāasāṭheyyādivasena, aviparītamanasikārādivasena ca sabbopi kusalapakkho netabbo. tathā samathapakkhiyānaṃ saddhindriyādīnaṃ, vipassanāpakkhiyānañca aniccasaññādīnaṃ vasenāti ayaṃ taṇhāvijjāhi saṃkilesapakkhaṃ suttatthaṃ samathavipassanāhi ca vodānapakkhaṃ catusaccayojanamukhena nayanalakkhaṇassa <hi rend="bold">nandiyāvaṭṭanayassa bhūmi.</hi> vuttañhi ‘‘taṇhañca avijjampi ca, samathena vipassanāya yo netī’’tiādi.</p>

<p rend="subhead">tipukkhalanayavaṇṇanā</p>

<p rend="bodytext">āghātādīnamakaraṇavacanena adosasiddhi, tathā pāṇātipātapharusavācāhi paṭivirativacanenāpi. ānandādīnamakaraṇavacanena pana alobhasiddhi<pb ed="M" n="1.0498"/>, tathā abrahmacariyato paṭivirativacanenāpi. adinnādānādīhi pana paṭivirativacanena tadubhayasiddhi. ‘‘tayidaṃ bhikkhave<pb ed="V" n="1.0437"/>, tathāgato pajānātī’’tiādinā amohasiddhi. iti tīhi akusalamūlehi gahitehi tappaṭipakkhato āghātādīnamakaraṇavacanena ca tīṇi kusalamūlāni siddhāniyeva honti. tattha tīhi akusalamūlehi tividhaduccaritasaṃkilesamalavisamākusalasaññāvitakkapañcādivasena sabbopi akusalapakkho vitthāretabbo. tathā tīhi kusalamūlehi tividhasucaritavodānasamakusalasaññāvitakkapaññāsaddhammasamādhi- vimokkhamukhavimokkhādivasena sabbopi kusalapakkho vibhāvetabbo.</p>

<p rend="bodytext">ettha cāyaṃ saccayojanā – lobho <hi rend="bold">samudayasaccaṃ,</hi> sabbāni vā kusalākusalamūlāni, tehi pana nibbattā tesamadhiṭṭhānagocarabhūtā upādānakkhandhā <hi rend="bold">dukkhasaccaṃ,</hi> tesamappavatti <hi rend="bold">nirodhasaccaṃ,</hi> nirodhapajānanā vimokkhādikā <hi rend="bold">maggasacca</hi>nti. ayaṃ akusalamūlehi saṃkilesapakkhaṃ, kusalamūlehi ca vodānapakkhaṃ catusaccayojanamukhena nayanalakkhaṇassa <hi rend="bold">tipukkhalanayassa bhūmi.</hi> tathā hi vuttaṃ –</p>

<p rend="gatha1">‘‘yo akusale samūlehi,</p>

<p rend="gathalast">neti kusale ca kusalamūlehī’’tiādi.. (netti॰ 4.18).</p>

<p rend="subhead">sīhavikkīḷitanayavaṇṇanā</p>

<p rend="bodytext">āghātānandādīnamakaraṇa-vacanena satisiddhi. micchājīvāpaṭivirativacanena vīriyasiddhi. vīriyena hi kāmabyāpādavihiṃsāvitakke vinodeti, vīriyasādhanañca ājīvapārisuddhisīlanti. pāṇātipātādīhi paṭivirativacanena satisiddhi. satiyā hi sāvajjānavajjo diṭṭho hoti. tattha ca ādīnavānisaṃse sallakkhetvā sāvajjaṃ pahāya anavajjaṃ samādāya vattati. tathā hi sā ‘‘niyyātanapaccupaṭṭhānā’’ti vuccati. ‘‘tayidaṃ bhikkhave, tathāgato pajānātī’’tiādinā samādhipaññāsiddhi. paññavā hi yathābhūtāvabodho samāhito ca yathābhūtaṃ pajānātīti.</p>

<p rend="bodytext">tathā ‘‘nicco dhuvo’’tiādinā anicce ‘‘nicca’’nti vipallāso, ‘‘arogo paraṃ maraṇā, ekantasukhī attā, diṭṭhadhammanibbānappatto’’ti ca evamādīhi asukhe ‘‘sukha’’nti vipallāso. ‘‘pañcahi kāmaguṇehi samappito’’tiādinā <pb ed="M" n="1.0499"/> asubhe ‘‘subha’’nti vipallāso. sabbeheva diṭṭhippakāsanapadehi anattani ‘‘attā’’ti vipallāsoti evamettha cattāro vipallāsā siddhā <pb ed="V" n="1.0438"/> honti, tesaṃ paṭipakkhato cattāri satipaṭṭhānāni siddhāneva. tattha catūhi yathāvuttehi indriyehi cattāro puggalā niddisitabbā. kathaṃ duvidho hi taṇhācarito mudindriyo tikkhindriyoti, tathā diṭṭhicaritopi. tesu paṭhamo asubhe ‘‘subha’’nti vipallatthadiṭṭhiko satibalena yathābhūtaṃ kāyasabhāvaṃ sallakkhetvā sammattaniyāmaṃ okkamati. dutiyo asukhe ‘‘sukha’’nti vipallatthadiṭṭhiko ‘‘uppannaṃ kāmavitakkaṃ nādhivāsetī’’tiādinā (ma॰ ni॰ 1.26; a॰ ni॰ 4.14; 6.58) vuttena vīriyasaṃvarasaṅkhātena vīriyabalena taṃ vipallāsaṃ vidhamati. tatiyo anicce ‘‘nicca’’nti vipallatthadiṭṭhiko samādhibalena samāhitabhāvato saṅkhārānaṃ khaṇikabhāvaṃ yathābhūtaṃ paṭivijjhati. catuttho santatisamūhakiccārammaṇaghanavicittattā phassādidhammapuñjamatte anattani ‘‘attā’’ti vipallatthadiṭṭhiko catukoṭikasuññatāmanasikārena taṃ micchābhinivesaṃ viddhaṃseti. catūhi cettha vipallāsehi caturāsavoghayogaganthaagatitaṇhuppādupādānasattaviññāṇaṭṭhitiapariññādivasena sabbopi akusalapakkho netabbo. tathā catūhi satipaṭṭhānehi catubbidhajhānavihārādhiṭṭhānasukhabhāgiyadhammaappamaññāsammappadhānaiddhipādādivasena sabbopi vodānapakkho netabbo.</p>

<p rend="bodytext">ettha cāyaṃ saccayojanā – subhasaññāsukhasaññāhi, catūhipi vā vipallāsehi <hi rend="bold">samudayasaccaṃ,</hi> tesamadhiṭṭhānārammaṇabhūtā pañcupādānakkhandhā <hi rend="bold">dukkhasaccaṃ,</hi> tesamappavatti <hi rend="bold">nirodhasaccaṃ,</hi> nirodhapajānanā satipaṭṭhānādikā <hi rend="bold">maggasacca</hi>nti. ayaṃ vipallāsehi saṃkilesapakkhaṃ, saddhindriyādīhi vodānapakkhaṃ catusaccayojanamukhena nayanalakkhaṇassa <hi rend="bold">sīhavikkīḷitanayassa bhūmi,</hi> yathāha ‘‘yo neti vipallāsehi, kilese indriyehi saddhamme’’tiādi (netti॰ 4.19).</p>

<p rend="subhead">disālocanaaṅkusanayadvayavaṇṇanā</p>

<p rend="bodytext">iti tiṇṇaṃ atthanayānaṃ siddhiyā vohāranayadvayampi siddhameva hoti. tathā hi atthanayattayadisābhūtadhammānaṃ samālocanameva <hi rend="bold">disālocananayo.</hi> tesaṃ samānayanameva <hi rend="bold">aṅkusanayo.</hi> tasmā yathāvuttanayena <pb ed="M" n="1.0500"/> atthanayānaṃ disābhūtadhammasamālokananayanavasena tampi nayadvayaṃ yojetabbanti, tena vuttaṃ ‘‘veyyākaraṇesu hi ye, kusalākusalā’’tiādi (netti॰ 4.20). ayaṃ pañcanayayojanā.</p>

<p rend="centre">pañcavidhanayavaṇṇanā niṭṭhitā.</p>

<p rend="subhead">sāsanapaṭṭhānavaṇṇanā</p>

<p rend="bodytext">idaṃ <pb ed="V" n="1.0439"/> pana suttaṃ soḷasavidhe sāsanapaṭṭhāne saṃkilesavāsanāsekkhabhāgiyaṃ taṇhādiṭṭhādisaṃkilesānaṃ sīlādipuññakiriyassa, asekkhasīlādikkhandhassa ca vibhattattā, saṃkilesavāsanānibbedhāsekkhabhāgiyameva vā yathāvuttatthānaṃ sekkhasīlakkhandhādikassa ca vibhattattā. aṭṭhavīsatividhe pana sāsanapaṭṭhāne lokiyalokuttaraṃ sattadhammādhiṭṭhānaṃ ñāṇañeyyaṃ dassanabhāvanaṃ sakavacanaparavacanaṃ vissajjanīyāvissajjanīyaṃ kammavipākaṃ kusalākusalaṃ anuññātapaṭikkhittaṃ bhavo ca lokiyalokuttarādīnamatthānaṃ idha vibhattattāti. ayaṃ sāsanapaṭṭhānayojanā.</p>

<p rend="centre">pakaraṇanayavaṇṇanā niṭṭhitā.</p>

<p rend="bodytext">iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya suvimalavipulapaññāveyyattiyajananāya ajjavamaddavasoraccasaddhāsatidhitibuddhikhantivīriyādidhammasamaṅginā sāṭṭhakathe piṭakattaye asaṅgāsaṃhīravisāradañāṇacārinā anekappabhedasakasamayasamayantaragahanajjhogāhinā mahāgaṇinā mahāveyyākaraṇena <hi rend="bold">ñāṇābhivaṃsadhammasenāpati</hi>nāmatherena mahādhammarājādhirājagarunā katāya sādhuvilāsiniyā nāma līnatthapakāsaniyā brahmajālasuttavaṇṇanāya līnatthavibhāvanā.</p>

<p rend="centre">brahmajālasuttavaṇṇanā niṭṭhitā.</p>

<p rend="centre">paṭhamo bhāgo niṭṭhito.</p>

</body>
<back></back>
</text>
</TEI.2>
